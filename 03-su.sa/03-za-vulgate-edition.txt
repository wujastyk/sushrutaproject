<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Printed edition: Ācārya 1931: Śārīrasthāna</title>
      </titleStmt>

      <publicationStmt>
        <authority>SARIT: Search and Retrieval of Indic Texts</authority>
        <idno>2014-06-24</idno>
        <availability status="restricted">
          <p>Copyright Notice</p>
          <p>Copyright (C) Tsutomu Yamashita and Yasutaka Muroya and SARIT. </p>
          <p>
            <ref target="http://creativecommons.org/licenses/by-sa/3.0/" type="licence"
              >Distributed by <ref target="http://sarit.indology.info" type="url"
                >SARIT</ref> under a Creative Commons Attribution-ShareAlike 3.0 Unported
              License. </ref>
          </p>
          <p>Under this licence, you are free<list>
              <item>to Share — to copy, distribute and transmit the work</item>
              <item>to Remix — to adapt the work </item>
            </list></p>
          <p>Under the following conditions:</p>
          <p>
            <list>
              <item>Attribution — You must attribute the work in the manner specified by
                the author or licensor (but not in any way that suggests that they endorse
                you or your use of the work)|</item>
              <item>Share Alike — If you alter, transform, or build upon this work, you
                may distribute the resulting work only under the same or similar license
                to this one|</item>
            </list>
          </p>
          <p>More information and fuller details of this license are given on the Creative
            Commons website|</p>
          <p>SARIT assumes no responsibility for unauthorised use that infringes the
            rights of any copyright owners, known or unknown|</p>
        </availability>
        <date>2013-2016</date>
      </publicationStmt>
      <notesStmt>
        <note type="footnote">Suśrutasaṃhitā (without commentaries) transcribed by Tsutomu
          Yamashita and Yasutaka Muroya on the basis of Y. T. Ācārya's 1931 and 1938
          Bombay editions</note>
      </notesStmt>



      <sourceDesc>
        <bibl>
          <title>The Suśrutasaṃhitā of Suśruta, with the Nibandhsangraha Commentary of Śrī
            Ḍalhaṇācārya|</title>
          <editor>Yādavaśarman Trivikramātmaja Ācārya</editor>
          <publisher>Pāndurang Jāvaji</publisher>
          <pubPlace>Bombay</pubPlace>
          <date>1931</date>
          <edition>Revised second edition</edition>
          <note type="footnote">The sūtrasthāna (SS.1) and śārīrasthāna (SS.3) of this
            SARIT edition are mainly based on this 1931 edition|</note>
          <note type="footnote">This SARIT edition omits the commentarial material from
            this edition|</note>
        </bibl>
        <bibl>
          <title>Suśrutasamhitā of Suśruta with the Nibandhasaṅgraha Commentary of Śrī
            Ḍalhanāchārya and the Nyāyacandrikā Pañjikā of Śrī Gayadāsāchārya on
            Nidānasthāna, edited from the begining to the 9th ādhyāya of Cikitsāsthāna by
            Vaidya Jādavji Trikamji Āchārya and the rest by Nārāyaṇ Rām Āchārya</title>
          <!-- <editor role="sections:1.1-4.9">Yādavaśarman Trivikramātmaja Ācāryā</editor>
          <editor role="sections:4.10-6.66">Nārāyaṇ Rām Āchārya</editor>-->
          <publisher>Nirṇaya Sāgar Press</publisher>
          <pubPlace>Bombay</pubPlace>
          <date>1938</date>
          <edition>Reprint edition Varanasi/Delhi: Chaukhambha Orientalia, 1992|</edition>
          <note>The nidānasthāna (SS.2), cikitsāsthāna (SS.4) , kalpasthāna (SS.5) and
            uttaratantra (SS.6) are based on this 1938 edition</note>
          <note>This SARIT edition omits the commentarial material from this
            edition|</note>
        </bibl>
        <msDesc xml:id="Sanskrit" xml:lang="en">
          <msIdentifier>
            <idno type="siglum">A₁₉₃₁</idno>
          </msIdentifier>
        </msDesc>
      </sourceDesc>

    </fileDesc>
    <revisionDesc>
      <change when="2020-04-18">
        <persName>[name of editor]</persName>
      </change>
      <change when="2023-02-23" who="Deepro Chakraborty">Corrections in 3.6, added spaces
        and caesuras</change>
    </revisionDesc>
  </teiHeader>
  <text xml:lang="sa-Latn">

    <body>

      <div n="3" type="sthāna">
        <head>śārīrasthānam</head>

        <div n="1" type="adhyāya">
          <head>prathamo 'dhyāyaḥ |</head>
          <l xml:id="SS.3.1.1"> athātaḥ sarvabhūtacintāśārīraṃ vyākhyāsyāmaḥ || </l>

          <l xml:id="SS.3.1.2"> yathovāca bhagavān dhanvantariḥ || </l>

          <l xml:id="SS.3.1.3"> sarvabhūtānāṃ kāraṇam akāraṇaṃ sattvarajastamolakṣaṇam
            aṣṭarūpam akhilasya jagataḥ saṃbhavahetur avyaktaṃ nāma | tad ekaṃ bahūnāṃ
            kṣetrajñānām adhiṣṭhānaṃ samudra ivaudakānāṃ bhāvānām || </l>

          <l xml:id="SS.3.1.4"> tasmād avyaktān mahān utpadyate talliṅga eva; talliṅgāc ca
            mahatas tallakṣaṇa evāhaṅkāra utpadyate, sa trividho vaikārikastaijaso
            bhūtādir iti; tatra vaikārikādahaṅkārāttaijasasahāyāt tallakṣaṇāny
            enaikādaśendriyāṇy utpadyante, tad yathā ---
            śrotratvakcakṣurjihvāghrāṇavāgghastopasthapāyupādamanāṃsīti, tatra pūrvāṇi
            pañca buddhīndriyāṇi, itarāṇi pañca karmendriyāṇi, ubhayātmakaṃ manaḥ;
            bhūtāder api taijasasahāyāt tallakṣaṇāny eva pañcatanmātrāṇy utpadyante, tad
            yathā --- śabdatanmātraṃ, sparśatanmātraṃ, rūpatanmātraṃ, rasatanmātraṃ,
            gandhatanmātram iti; teṣāṃ viśeṣāṃ viśeṣāḥ śabdasparśarūparasagandhāḥ; tebhyo
            bhūtāni vyomānilānalajalorvyaḥ; evam eṣā tattvacaturviṃśatir vyākhyātā || </l>

          <l xml:id="SS.3.1.5"> tatra, buddhīndriyāṇāṃ śabdādayo viṣayāḥ; karmendriyāṇāṃ
            yathāsaṅkhyaṃ vacanādānānandavisargaviharaṇāni || </l>

          <l xml:id="SS.3.1.6"> avyaktaṃ mahānahaṅkāraḥ pañcatanmātrāṇi cety aṣṭau
            prakṛtayaḥ; śeṣāḥ ṣoḍaśa vikārāḥ || </l>

          <l xml:id="SS.3.1.7"> svaḥ svaś caiṣāṃ viṣayo 'dhibhūtaṃ; svayam adhyātmaṃ;
            adhidaivataṃ tu---budher brahyā, ahaṅkārasyeśvaraḥ, manasaś candramāḥ, diśaḥ
            śrotrasya, tvaco vāyuḥ, sūryaś cakṣuṣaḥ, rasanasyāpaḥ, pṛthivī ghrāṇasya, vāco
            'gniḥ, hastayor indraḥ, pādayor viṣṇuḥ, pāyor mitraḥ, prajāpatir upasthasyeti
            || </l>

          <l xml:id="SS.3.1.8"> tatra sarva evācetana eṣa vargaḥ, puruṣaḥ
            pañcaviṃśatitamaḥ kāryakāraṇasaṃyuktaś cetayitā bhavati | saty apy acaitanye
            pradhānasya puruṣakaivalyārthaṃ pravṛttim upadiśanti kṣīrādīṃś cātra hetūn
            udāharanti || </l>

          <l xml:id="SS.3.1.9"> ata ūrdhvaṃ prakṛtipuruṣayoḥ sādharmyavaidharmye
            vyākhyāsyāmaḥ | tadyathā --- ubhāv apy anādī, ubhāv apy anantau, ubhāv apy
            aliṅgau, ubhāv api nityau, ubhāv apy anaparau, ubhau ca sarvagatāv iti; ekā tu
            prakṛtir acetanā triguṇā bījadharmiṇī prasavadharmiṇy amadhyasthadharmiṇī
            ceti, bahavas tu puruṣāś cetanāvanto 'guṇā abījadharmāṇo 'prasavadharmāṇo
            madhyasthadharmāṇaś ceti || </l>

          <l xml:id="SS.3.1.10"> tatra kāraṇānurūpaṃ kāryam iti kṛtvā sarva evaite viśeṣāḥ
            sattvarajastamomayā bhavanti; tadañjanatvāt tanmayatvāc ca tadguṇā eva puruṣā
            bhavantīty eke bhāṣante || </l>

          <l xml:id="SS.3.1.11"> vaidyake tu ---
            <caesura/>
             svabhāvam īśvaraṃ kālaṃ yaddacchāṃ niyatiṃ tathā ||
            <caesura/>
             pariṇāmaṃ ca manyante prakṛtiṃ pṛthudarśinaḥ || </l>

          <l xml:id="SS.3.1.12"> tanmayāny eva bhūtāni tadguṇāny eva cādiśet ||
            <caesura/>
             taiś ca tallakṣaṇaḥ kṛtsno bhūtagrāmo vyajanyata || </l>

          <l xml:id="SS.3.1.13"> tasyopayogo 'bhihitaś cikitsāṃ prati sarvadā ||
            <caesura/>
             bhūtebhyo hi paraṃ yasmān nāsti cintā cikitsite || </l>

          <l xml:id="SS.3.1.14"> yato 'bhihitaṃ --- tat sambhavadravyasamūho bhūtādir
            uktaḥ; bhautikāni cendriyāṇy āyurvede varṇyante, tathendriyārthaḥ || </l>

          <l xml:id="SS.3.1.15"> bhavati cātra--- indriyeṇendiyārthaṃ tu svaṃ svaṃ gṛhṇāti
            mānavaḥ || niyataṃ tulyayonitvānnānyenānyam iti sthitiḥ || </l>

          <l xml:id="SS.3.1.16"> na cāyurvedaśāstreṣūpadiśyante sarvagatāḥ kṣetrajñā
            nityāś ca; asarvagateṣu ca kṣetrajñeṣu nityapuruṣakhyāpakān hetūn udāharanti;
            āyurvedaśāstrasiddhānteṣv asarvagatāḥ kṣetrajñā nityāś ca,
            tiryagyonimānuṣadeveṣu saṃcaranti dharmādharmanimittaṃ; ta ete 'numānagrāhyāḥ
            paramasūkṣmāścetanāvantaḥ śāśvatā lohitaretasoḥ sannipāteṣv abhivyajyante,
            yato 'bhihitaṃ --- pañcamahābhūtaśarīrisamavāyaḥ puruṣa iti; sa eṣa(eva?)
            karmapuruṣaś cikitsādhikṛtaḥ || </l>

          <l xml:id="SS.3.1.17"> tasya sukhaduḥkhe icchādveṣau prayatnaḥ prāṇāpānāv
            unmeṣanimeṣau buddhir manaḥ saṅkalpo vicāraṇā smṛtir vijñānam adhyavasāyo
            viṣayopalabdhiś ca guṇāḥ || </l>

          <l xml:id="SS.3.1.18"> sāttvikās tu --- ānṛśaṃsyaṃ saṃvibhāgarucitā titikṣā
            satyaṃ dharma āstikyaṃ jñānaṃ buddhir medhā smṛtir dhṛtir anabhiṣaṅgaś ca;
            rājasās tu --- duḥkhabahulatā'ṭanaśīlatā 'dhṛtirahaṅkāra ānṛtikatvam akāruṇyaṃ
            dambho māno harṣaḥ krodhaś ca; tāmasās tu --- viṣāditvaṃ nāstikyam
            adharmaśīlatā buddher nidho 'jñānaṃ durmedhastvam akarmaśīlatā nidrālutvaṃ
            ceti || </l>

          <l xml:id="SS.3.1.19"> āntarikṣāstu---śabdaḥ śabdendriyaṃ sarvacchidrasamūho
            viviktatā ca; vāyavyās tu --- sparśaḥ sparśondriyaṃ sarvaceṣṭāsamūhaḥ
            sarvaśarīraspandanaṃ laghutā ca; taijasās tu --- rūpaṃ rūpendriyaṃ varṇaḥ
            santāpo bhrājiṣṇutā paktir amarṣas taikṣṇyaṃ śauryaṃ ca; āpyās tu --- raso
            rasanendriyaṃ sarvadravasamūho gurutā śaityaṃ sneho retaś ca; pārthivās tu ---
            gandho gandhendriyaṃ sarvamūrtasamūho gurutā ceti || </l>

          <l xml:id="SS.3.1.20"> tatra sattvabahulam ākāśaṃ, rajobahulo vāyuḥ,
            sattvarajobahulo 'gniḥ, sattvatamobahulā āpaḥ, tamobahulā pṛthivīti || </l>

          <l xml:id="SS.3.1.21"> ślokau cātra bhavataḥ |</l>

          <lg>
            <l xml:id="SS.3.1.21ab">anyonyānupraviṣṭāni sarvāṇy etāni nirdiśet |</l>

            <l xml:id="SS.3.1.21cd">sve sve dravye tu sarveṣāṃ vyaktaṃ lakṣaṇamiṣyate
              ||</l>


          </lg>
          <l xml:id="SS.3.1.22"> aṣṭau prakṛtayaḥ proktā vikārāḥ ṣoḍaśaiva tu ||
            kṣetrajñaś ca samāsena svatantraparatantrayoḥ||</l>

          <p ana="trailer">iti suśrutasaṃhitāyāṃ śārīrasthāne sarvabhūtacintāśārīraṃ nāma
            prathamo 'dhyāyaḥ ||1 ||</p>
        </div>

        <div n="2" type="adhyāya">

          <head>dvitīyo 'dhyāyaḥ |</head>

          <l xml:id="SS.3.2.1"> athātaḥ śukraśoṇitaśuddhiṃ śārīraṃ vyākhyāsyāmaḥ || </l>

          <l xml:id="SS.3.2.2"> yathovāca bhagavān dhanvantariḥ || </l>

          <l xml:id="SS.3.2.3"> vāta<pc> </pc>pitta<pc> </pc>śleṣma<pc
              > </pc>śoṇita<pc> </pc>kuṇapa<pc> </pc>granthi<pc> </pc>pūti<pc
              > </pc>pūya<pc> </pc>kṣīṇa<pc> </pc>mūtra<pc> </pc>purīṣa<pc> </pc>retasaḥ
            prajotpādane na samarthā bhavanti || </l>

          <l xml:id="SS.3.2.4"> teṣu vātavarṇavedanaṃ vātena, pittavarṇavedanaṃ pittena,
            śleṣmavarṇavedanaṃ śleṣmaṇā, śoṇitavarṇavedanaṃ kuṇapagandhyanalpaṃ ca
            raktena, granthibhūtaṃ śleṣmavātābhyāṃ, pūtipūyanibhaṃ pittaśleṣmabhyāṃ,
            kṣīṇaṃ prāg uktaṃ pittamārutābhyāṃ, mūtrapurīṣagandhi sannipāteneti | teṣu
              kuṇapa<pc> </pc>granthi<pc> </pc>pūti<pc> </pc>pūya<pc> </pc>kṣīṇa<pc
            > </pc>retasaḥ kṛcchrasādhyāh, mūtrapurīṣaretasas tv asādhyāḥ iti || </l>

          <l xml:id="SS.3.2.5"> ārtavam api tribhir doṣaiḥ śoṇitacaturthaih
            pṛthagdvandvaiḥ samastaiś copasṛṣṭam abījaṃ bhavati; tad api
            doṣavarṇavedanādibhir vijñeyam | teṣu kuṇapagranthi<pc
              > </pc>pūtipūya<pc> </pc>kṣīṇamūtrapurīṣa<pc> </pc>prakāśam asādhyaṃ sādhyam
            anyac ceti || </l>

          <l xml:id="SS.3.2.6"> bhavanti cātra |
            <caesura/>
             teṣv ādyān śukradoṣāṃs trīn snehasvedādibhir jayet ||
            <caesura/>
             kriyāviśeṣair matimāṃs tathā cottarabastibhiḥ || </l>

          <l xml:id="SS.3.2.6.1"/>
          <l xml:id="SS.3.2.6.2"/>
          <l xml:id="SS.3.2.6.3"/>
          <l xml:id="SS.3.2.6.4"/>

          <l xml:id="SS.3.2.7"> pāyayeta naraṃ sarpir bhiṣak kuṇapa<pc> </pc>retasi ||
            <caesura/>
             dhātakīpuṣpakhadira<pc> </pc>dāḍimārjuna<pc> </pc>sādhitam || </l>

          <l xml:id="SS.3.2.8"> pāyayed athavā sarpiḥ śālasārādisādhitam ||
            <caesura/>
             granthibhūte śaṭīsaiddhaṃ pālāśe vā'pi bhasmani || </l>

          <l xml:id="SS.3.2.9"> parūṣakavaṭādibhyāṃ pūyaprakhye ca sādhitam ||
            <caesura/>
             prāguktaṃ vakṣyate yac ca tat kāryaṃ kṣīṇaretasi || </l>

          <l xml:id="SS.3.2.10ab"> viṭprabhe pāyayet siddhaṃ citrakośīrahiṅgubhiḥ || </l>
          <l xml:id="SS.3.2.10cd"> snigdhaṃ vāntaṃ viriktaṃ ca nirūḍham anuvāsitam || </l>


          <l xml:id="SS.3.2.11ab"> yojayec chukradoṣārtaṃ samyag uttarabastinā ||</l>
          <l xml:id="SS.3.2.11cd"> sphaṭikābhaṃ dravaṃ snigdhaṃ madhuraṃ madhugandhi ca || </l>

          <l xml:id="SS.3.2.12ab"> śukram icchanti kecit tu tailakṣaudranibhaṃ tathā
            ||</l>

          <l xml:id="SS.3.2.12cd"> vidhim uttarabastyantaṃ kuryād ārtavaśuddhaye || </l>

          <l xml:id="SS.3.2.13ab"> strīṇāṃ snehādiyuktānāṃ catasṛṣv ārtavārtiṣu || </l>

          <l xml:id="SS.3.2.13cd"> kuryāt kalkān picūṃś cāpi pathyāny ācamanāni ca || </l>

          <l xml:id="SS.3.2.14ab"> granthibhūte pibet pāṭhāṃ tryūṣaṇaṃ vṛkṣakāṇi ca ||</l>

          <l xml:id="SS.3.2.14cd"> durgandhipūyasaṅkāśe majjatulye tathā 'rtave || </l>

          <l xml:id="SS.3.2.15"> pibed bhadraśriyaḥ kvāthaṃ candanakvātham eva ca ||
            <caesura/>
             śukradoṣaharāṇāṃ ca yathāsvam avacāraṇam || </l>

          <l xml:id="SS.3.2.16"> yogānāṃ śuddhikaraṇaṃ śeṣāsv apy ārtavārtiṣu ||
            <caesura/>
             anne(nnaṃ) śāliyavaṃ madyaṃ hitaṃ māṃsaṃ ca pittalam || </l>

          <l xml:id="SS.3.2.17"> śaśāsṛkpratimaṃ yat tu yad vā lākṣārasopamam ||
            <caesura/>
             tad ārtavaṃ praśaṃsanti yad vāso na virañjayet || </l>

          <l xml:id="SS.3.2.18"> tad evātiprasaṅgena pranṛttamanṛtāv api ||
            <caesura/>
             asṛgdaraṃ vijānīyād ayo 'nyad raktalakṣaṇāt || </l>

          <l xml:id="SS.3.2.19"> asṛgdaro bhavet sarvaḥ sāṅgamardaḥ savedanaḥ ||
            <caesura/>
             tasyātivṛttau daurbalyaṃ bhramo mūrcchā tamas tṛṣā || </l>

          <l xml:id="SS.3.2.20"> dāhaḥ pralāpaḥ pāṇḍutvaṃ tandrā rogāś ca vātajāḥ ||
            <caesura/>
             taruṇyā hitasevinyās tam alpopadravaṃ bhiṣak || </l>

          <l xml:id="SS.3.2.21"> raktapittavidhānena yathāvat samupācaret ||
            <caesura/>
             doṣair āvṛtamārgatvād ārtavaṃ naśyati striyāḥ || </l>

          <l xml:id="SS.3.2.22"> tatra matsya<pc> </pc>kulatthāmla<pc> </pc>tilamāṣasurā
            hitāḥ ||
            <caesura/>
             pāne mūtram udaśvic ca dadhiśuktaṃ ca bhojane || </l>

          <l xml:id="SS.3.2.23"> kṣīṇaṃ prāgīritaṃ raktaṃ salakṣaṇacikitsitam ||
            <caesura/>
             tathā'py atra vidhātavyaṃ vidhānaṃ naṣṭaraktavat || </l>

          <l xml:id="SS.3.2.24"> evam aduṣṭaśukraḥ śuddhārtavā ca || </l>

          <l xml:id="SS.3.2.25"> ṛtau prathama<pc> </pc>divasāt prabhṛti brahmacāriṇī
              divāsvapnāñjanāśru<pc> </pc>pāta<pc> </pc>snānānulepanābhyaṅga<pc
              > </pc>nakha<pc> </pc>cchedana<pc> </pc>pradhāvana<pc> </pc>hasana<pc
              > </pc>kathanātiśabda<pc> </pc>śravaṇāvalekhanānilāyāsān pariharet | kiṃ
            kāraṇaṃ? divā svapantyāḥ svāpaśīlaḥ, añjanād andhaḥ, rodanād vikṛtadṛṣṭiḥ,
            snānānulepanā duḥkhaśīlaḥ, tailābhyaṅgāt kuṣṭhī, nakhāpakartanāt kunakhī
            pradhāvanāc cañcalaḥ, hasanāc chyāvadantauṣṭhatālujihvāḥ, pralāpī
            cātikathanāt, atiśabdaśravaṇād badhiraḥ, avalekhanāt khalatiḥ,
            mārutāyāsasevanād unmatto garbho bhavatīty evam etān pariharet |
              darbha<pc> </pc>saṃstara<pc> </pc>śāyinīṃ karatala<pc> </pc>śarāva<pc
              > </pc>parṇānyatama<pc> </pc>bhojinīṃ haniṣyaṃ, tryahaṃ ca bhartuḥ saṃrakṣet
            | tataḥ śuddhasnātāṃ caturthe 'hany ahata<pc> </pc>vāsāṃ samalaṅkṛtāṃ
              kṛtamaṅgalasvasti<pc> </pc>vācanāṃ bhartāraṃ darśayet | tat kasya hetoḥ? || </l>

          <l xml:id="SS.3.2.26"> pūrvaṃ paśyed ṛtusnātā yādṛśaṃ naram aṅganā ||
            <caesura/>
             tādṛśaṃ janayet putraṃ bhartāraṃ darśayed ataḥ || </l>

          <l xml:id="SS.3.2.27"> tato vidhānaṃ purtīyam upādhyāyaḥ samācaret ||
            <caesura/>
             karmānte ca kramaṃ hy enam ārabheta vicakṣaṇaḥ || </l>

          <l xml:id="SS.3.2.28"> tato 'parāhṇe pumān māsaṃ brahmacārī sarpiḥsnigdhaḥ
            sarpiḥkṣīrābhyāṃ śālyodanaṃ bhuktvā māsaṃ brahmacāriṇīṃ tailasnigdhāṃ
            tailamāṣottarāhārāṃ nārīm upeyād rātrau sāmādibhir abhiviśvāsya; vikalpyaivaṃ
            caturthyāṃ ṣaṣṭhyām aṣṭamyāṃ daśamyāṃ dvādaśyāṃ copeyād iti putrakāmaḥ || </l>

          <l xml:id="SS.3.2.29"> eṣūttarottaraṃ vidyād āyur ārogyam eva ca ||
            <caesura/>
             prajāsaubhāgyam aiśvaryaṃ balaṃ ca divaseṣu vai || </l>

          <l xml:id="SS.3.2.30"> ataḥ paraṃ pañcamyāṃ saptamyāṃ navamyām ekādaśyāṃ ca
            strīkāmaḥ; trayodaśīprabhṛtayo nindyāḥ || </l>

          <l xml:id="SS.3.2.31"> tatra prathame divase ṛtumatyāṃ
            maithunagama(nama?)nāyuṣyaṃ puṃsāṃ bhavati, yaś ca tatrādhīyate garbhaḥ sa
            prasavamāno vimucyate; dvitīye 'py evaṃ sūtikāgṛhe vā; tṛtīye 'py evam
            asaṃpūrṇāṅgo 'lpāyur vā bhavati; caturthe tu saṃpūrṇāṅgo dīrghāyuś ca bhavati
            | na ca pravartamāne rakte bījaṃ praviṣṭaṃ guṇakaraṃ bhavati, yathā nadyāṃ
            pratisrotaḥ plāvidravyaṃ prakṣiptaṃ pratinivartate nordhnaṃ gacchati tadvad
            eva draṣṭavyam | tasmān niyamavatīṃ trirātraṃ pariharet | </l>

          <l xml:id="SS.3.2.31.1">ataḥ paraṃ māsād upeyāt || </l>

          <l xml:id="SS.3.2.32"> labdha<pc> </pc>garbhā<pc> </pc>yāś caiteṣv ahaḥsu
              lakṣmaṇā<pc> </pc>vaṭa<pc> </pc>śuṅgā<pc> </pc>sahadevā<pc
              > </pc>viśva<pc> </pc>devānām anyatamaṃ kṣīreṇābhiṣutya trīṃś caturo vā
            bindūn dadyād dakṣiṇe nāsāpuṭe putrakāmāyai na ca tān niṣṭhīvet || </l>

          <l xml:id="SS.3.2.33"> dhruvaṃ caturṇāṃ sānnidhyād garbhaḥ syād vidhipūrvakaḥ ||
            <caesura/>
             ṛtukṣetrāmbubījānāṃ sāmagryād aṅkuro yathā || </l>

          <l xml:id="SS.3.2.34"> evaṃ jātā rūpavantaḥ sattvavantaś cirāyuṣaḥ ||
            <caesura/>
             bhavanty ṛṇasya moktāraḥ satputrāḥ putriṇe(ṇo) hitāḥ || </l>

          <l xml:id="SS.3.2.35"> tatra tejodhātuḥ sarvavarṇānāṃ prabhavaḥ, sa yadā
            garbhotpattāv abdhātuprāyo bhavati tadā garbhaṃ gauraṃ karoti,
            pṛthivīdhātuprāyaḥ kṛṣṇaṃ, pṛthivyākāśadhātuprāyaḥ kṛṣṇaśyāmaṃ,
            toyākāśadhātuprāyo gauraśyāmam | yādṛgvarṇam āhāram upasevate garbhiṇī
            tādṛgvarṇaprasavā bhavatīty eke bhāṣante | tatra dṛṣṭibhāgam apratipannaṃ tejo
            jātyandhaṃ karoti, tad eva raktānugataṃ raktākṣaṃ, pittānugataṃ piṅgākṣaṃ,
            śleṣmānugataṃ śuklākṣaṃ, vātānugataṃ vikṛtākṣam iti || </l>

          <l xml:id="SS.3.2.36x"> bhavanti cātra |</l>

          <l xml:id="SS.3.2.36"> ghṛtapiṇḍo yathaivāgnim āśritaḥ pranilīyate ||
            <caesura/>
             visarpaty ārtavaṃ nāryās tathā puṃsāṃ samāgame || </l>

          <l xml:id="SS.3.2.37"> bīje 'ntarvāyunā dvau jīvau kukṣim āgatau ||
            <caesura/>
             yamāv ity abhidhīyete dharmetarapuraḥsarau || </l>

          <l xml:id="SS.3.2.38"> pitror atyalpabījatvād āsekyaḥ puruṣo bhavet ||
            <caesura/>
             sa śukraṃ prāśya labhate dhvajocchrāyam asaṃśayam || </l>

          <l xml:id="SS.3.2.39"> yaḥ pūtiyonau jāyeta sa saugandhikasaṃjñitaḥ ||
            <caesura/>
             sa yoniśephasor gandham āghrāya labhate balam || </l>

          <l xml:id="SS.3.2.40"> sve gude 'brahmacaryādyaḥ strīṣu puṃvat pravartate ||
            <caesura/>
             kumbhīkaḥ sa ca vijñeya, īrṣyakaṃ śṛṇu cāparam || </l>

          <l xml:id="SS.3.2.41"> dṛṣṭvā vyavāyamany eṣāṃ vyavāye yaḥ pravartate ||
            <caesura/>
             īrṣyakaḥ sa ca vijñeyaḥ, ṣaṇḍakaṃ śṛṇu pañcamam || </l>

          <l xml:id="SS.3.2.42"> yo bhāryāyāmṛtau mohād aṅganeva pravartate ||
            <caesura/>
             tataḥ strīceṣṭitākāro jāyate ṣaṇḍasaṃjñitaḥ || </l>

          <l xml:id="SS.3.2.43"> ṛtau puruṣavadvā'pi pravartetāṅganā yadi ||
            <caesura/>
             tatra kanyā yadi bhavet sā bhavennaraceṣṭitā || </l>

          <l xml:id="SS.3.2.44"> āsekyaś ca sugandhī ca kumbhīkaś cerṣyakas tathā ||
            <caesura/>
             saretasas tv amī jñeyā aśukraḥ ṣaṇḍa(ṇḍha)saṃjñitaḥ || </l>

          <l xml:id="SS.3.2.45"> anayā viprakṛtyā tu teṣāṃ śukravahāḥ sirāḥ ||
            <caesura/>
             harṣāt sphuṭatvam āyānti dhvajocchrāyas tato bhavet || </l>

          <l xml:id="SS.3.2.46"> āhārācāraceṣṭābhir yādṛśībhiḥ samanvitau ||
            <caesura/>
             strīpuṃsau samupeyātāṃ tayoḥ putro 'pi tādṛśaḥ || </l>

          <l xml:id="SS.3.2.47"> yadā nāryāv upeyātāṃ vṛṣasyantyau kathaṃcana ||
            <caesura/>
             muñcantyau śukram anyonyam anasthis tatra jāyate || </l>

          <l xml:id="SS.3.2.48"> ṛtusnātā tu yā nārī svapne maithunam āvahet ||
            <caesura/>
             ārtavaṃ vāyur ādāya kukṣau garbhaṃ karoti hi || </l>

          <l xml:id="SS.3.2.49"> māsi māsi vivardheta garbhiṇyā garbhalakṣaṇam ||
            <caesura/>
             kalalaṃ jāyate tasyā varjitaṃ paitṛkair guṇaiḥ || </l>

          <l xml:id="SS.3.2.50"> sarpavṛścikakūṣmāṇḍavikṛtākṛtayaś ca ye ||
            <caesura/>
             garbhās tv ete striyāś caiva jñeyāḥ pāpakṛtā bhṛśam || </l>

          <l xml:id="SS.3.2.51"> garbho vātaprakopeṇa dauhṛde vāvamānite ||
            <caesura/>
             bhavet kubjaḥ kuṇiḥ paṅgur mūko minmina eva vā || </l>

          <l xml:id="SS.3.2.52"> mātāpitros tu nāstikyādaśubhaiś ca purākṛtaiḥ ||
            <caesura/>
             vātādīnāṃ ca kopena garbho vikṛtim āpnuyāt || </l>

          <l xml:id="SS.3.2.53"> malālpatvād ayogāc ca vāyoḥ pakvāśayasya ca ||
            <caesura/>
             vātamūtrapurīṣāṇi na garbhasthaḥ karoti hi || </l>

          <l xml:id="SS.3.2.54"> jarāyuṇā mukhe cchanne kaṇṭhe ca kaphaveṣṭite ||
            <caesura/>
             vāyor mārganirodhāc ca na garbhasthaḥ praroditi || </l>

          <l xml:id="SS.3.2.55"> niḥśvāsocchvāsasaṅkṣobhasvapnān garbho 'dhigacchati ||
            māturniśvasitocchvāsasaṅkṣobhasvapnasaṃbhavān || </l>

          <l xml:id="SS.3.2.56"> sanniveśaḥ śarīrāṇāṃ dantānāṃ patanodbhavau ||
            <caesura/>
             taleṣv asaṃbhavo yaś ca romṇām etat svabhāvataḥ || </l>

          <l xml:id="SS.3.2.57"> bhāvitāḥ pūrvadeheṣu satataṃ śāstrabuddhayaḥ ||
            <caesura/>
             bhavanti sattvabhūyiṣṭhāḥ pūrvajātismarā narāḥ || </l>

          <l xml:id="SS.3.2.58"> karmaṇā codito yena tad āpnoti punarbhave ||
            <caesura/>
             abhyastāḥ pūrvadehe ye tān eva bhajate guṇān ||</l>

          <p ana="trailer">iti suśrutasaṃhitāyāṃ śārīrasthāne śukraśoṇitaśuddhiśārīraṃ
            nāma dvitīyo 'dhyāyaḥ ||2 ||</p>
        </div>

        <div n="3" type="adhyāya">
          <head>tṛtīyo 'dhyāyaḥ |</head>
          <l xml:id="SS.3.3.1"> athāto garbhāvakrānti śārīraṃ vyākhyāsyāmaḥ || </l>

          <l xml:id="SS.3.3.2"> yathovāca bhagavān dhanvantariḥ || </l>

          <l xml:id="SS.3.3.3"> saumyaṃ śukram ārtavam āgneyam itareṣām apy atra bhūtānāṃ
            sānnidhyamastyaṇunā viśeṣeṇa, parasparopakārāt parasparānugrahāt
            parasparānupraveśāc ca || </l>

          <l xml:id="SS.3.3.4"> tatra strīpuṃsayoḥ saṃyoge tejaḥ śarīrādvāyurudīrayati,
            tatastejonilasannipātacchukraṃ cyutaṃ yonimabhipratipadyate saṃsṛjyate
            cārtavena, tato 'gnīṣomasaṃyogāt (garbho?) saṃsṛjyamāno (garbho?)
            garbhāśayamanupratipadyate kṣetrajño vedayitā spraṣṭā ghrātā draṣṭā śrotā
            rasayitā puruṣaḥ sraṣṭā gantā sākṣī dhātā vaktā yaḥ ko 'sāvityevam ādibhiḥ
            paryāyavācakairnāmabhir abhidhīyate dainasaṃ(yo?)gādakṣayo 'cintyo bhūtātmanā
            sahānvakṣaṃ sattvarajastamobhir daivāsurair aparaiś ca bhāvair
            vāyunā'bhipreryamāṇaḥ, garbhāśayamanupraniśyāvatiṣṭhate || </l>

          <l xml:id="SS.3.3.5"> tatra śukrabāhulyāt pumān, ārtavabāhulyāt strī,
            sāmyādubhayor napuṃsakam iti || </l>

          <l xml:id="SS.3.3.6"> ṛtus tu dvādaśarātraṃ bhavati dṛṣṭārtavaḥ; adṛṣṭārtavā'py
            astīty eke bhāṣante || </l>

          <l xml:id="SS.3.3.7"> bhavanti cātra |
            <caesura/>
             pīnaprasannavadanāṃ praklinnātmamukhadvijām ||
            <caesura/>
             narakāmāṃ priyakathāṃ srastakukṣyakṣimūrdhajām || </l>

          <l xml:id="SS.3.3.8"> sphuradbhujakucaśroṇinābhyūrujaghanasphicam ||
            <caesura/>
             harśautsukyaparāṃ cāpi vidyādṛtumatīm iti || </l>

          <l xml:id="SS.3.3.9"> niyataṃ divase 'tīte saṅkucatyambujaṃ yathā ||
            <caesura/>
             ṛtau vyatīte nāryās tu yoniḥ saṃvriyate tathā || </l>

          <l xml:id="SS.3.3.10"> māsenopacitaṃ kāle dhamanībhyāṃ tadārtavam ||
            <caesura/>
             īṣatkṛṣṇaṃ vigandhaṃ ca vāyuryonimukhaṃ nayet || </l>

          <l xml:id="SS.3.3.11"> tadvarṣāddvādaśāt kāle vartamānamasṛk punaḥ ||
            <caesura/>
             jarāpakvaśarīrāṇāṃ yāti pañcāśataḥ kṣayam || </l>

          <l xml:id="SS.3.3.12"> yugmeṣu tu pumān prokto divaseṣv anyathā'balā ||
            <caesura/>
             puṣpakāle śucistasmād apatyārthī striyaṃ vrajet || </l>

          <l xml:id="SS.3.3.13"> tatra sadyogṛhītagarbhāyā liṅgāni---śramo glāniḥ pipāsā
            sakthisadanaṃ śukraśoṇitayor avabandhaḥ sphuraṇaṃ ca yoneḥ || </l>

          <l xml:id="SS.3.3.14"> stanayoḥ kṛṣṇamukhatā romarājyudgamas tathā ||
            <caesura/>
             akṣipakṣmāṇi cāpyasyāḥ saṃmīlyante viśeṣataḥ || </l>

          <l xml:id="SS.3.3.15"> akāmataśchardayati gandhādudvijate śubhāt ||
            <caesura/>
             prasekaḥ sadanaṃ cāpi garbhiṇyā liṅgam ucyate || </l>

          <l xml:id="SS.3.3.16"> tadā prabhṛti vyavāyaṃ vyāyāmamatitarpaṇamatikarśanaṃ
            divāsvapnaṃ rātrijāgaraṇaṃ śokaṃ yānārohaṇaṃ bhayamutkaṭukāsanaṃ caikāntataḥ
            snehādikriyāṃ śoṇitamokṣaṇaṃ cākāle vegavidhāraṇaṃ ca na seveta || </l>

          <l xml:id="SS.3.3.17"> doṣābhighātairgarbhiṇyā yo yo bhāgaḥ prapīḍyate || sa sa
            bhāgaḥ śiśostasya garbhasthasya prapīḍyate || </l>

          <l xml:id="SS.3.3.18"> tatra prathame māsi kalalaṃ jāyate; dvitīye
            śītoṣmānilairabhiprapacyamānānāṃ mahābhūtānāṃ saṃghāto ghanaḥ saṃjāyate yadi
            piṇḍaḥ pumān, strī cet peśī, napuṃsakaṃ cedarbudamiti; tṛtīye hastapādaśirasāṃ
            pañca piṇḍakā nirvartante 'ṅgapratyaṅgavibhāgaś ca sūkṣmo bhavati; caturthe
            sarvāṅgapratyaṅgavibhāgaḥ pravyakto bhavati, garbhahṛdayapravyaktibhāvāc
            cetanādhātur abhivyakto bhavati, kasmāt? tatsthānatvāt ; tasmād garbhaś
            caturthe māsy abhiprāyam indriyārtheṣu karoti, dvihṛdayāṃ ca nārīṃ dauhṛdinīm
            ācakṣate, dauhṛdavimānanāt kubjaṃ kuṇiṃ khañjaṃ jaḍaṃ vāmanaṃ
            vikṛtākṣamanakṣaṃ vā nārī sutaṃ janayati, tasmāt sā yad yad icchet tat tat
            tasyai dāpayet, labdhadauhṛdā hi vīryavantaṃ cirāyuṣaṃ ca putraṃ janayati || </l>

          <l xml:id="SS.3.3.19"> bhavati cātra |
            <caesura/>
             indriyārthāṃs tu yān yān sā bhoktumicchati garbhiṇī garbhābādhabhayāt tāṃs
            tān bhiṣag āhṛtya dāpayet || </l>

          <l xml:id="SS.3.3.20"> sā prāptadauhṛdā putraṃ janayeta guṇānvitam ||
            <caesura/>
             alabdhadauhṛdā garbhe labhetātmani vā bhayam || </l>

          <l xml:id="SS.3.3.21"> yeṣu yeṣv indriyārtheṣu dauhṛde vai vimānanā ||
            <caesura/>
             prajāyeta sutasyārtistasmiṃstasmiṃstathendriye || </l>

          <l xml:id="SS.3.3.22"> rājasandarśane yasyā daurhṛdaṃ jāyate striyāḥ ||
            <caesura/>
             arthavantaṃ mahābhāgaṃ kumāraṃ sā prasūyate || </l>

          <l xml:id="SS.3.3.23"> dukūlapaṭṭakauśeyabhūṣaṇādiṣu dauhṛdāt ||
            <caesura/>
             alaṅkāraiṣiṇaṃ putraṃ lalitaṃ sā prasūyate || </l>

          <l xml:id="SS.3.3.24"> āśrame saṃyatātmānaṃ dharmaśīlaṃ prasūyate ||
            <caesura/>
             devatāpratimāyāṃ tu prasūte pārṣadopamam ||
            <caesura/>
             darśane vyālajātīnāṃ hiṃsāśīlaṃ prasūyate || </l>

          <l xml:id="SS.3.3.25"> godhāmāṃsāśane putraṃ suṣupsuṃ dhāraṇātmakam |
            <caesura/>
             gavāṃ māṃse tu balinaṃ sarvakleśasahaṃ tathā || </l>

          <l xml:id="SS.3.3.26"> māhiṣe daurhṛdācchūraṃ raktākṣaṃ lomasaṃyutam ||
            <caesura/>
             varāhamāṃsāt svapnāluṃ śūraṃ saṃjanayet sutam || </l>

          <l xml:id="SS.3.3.27"> mārgādvikrāntajaṅghālaṃ sadā vanacaraṃ sutam ||
            <caesura/>
             sṛmarādvignimanasaṃ nityabhītaṃ ca taittirāt || </l>

          <l xml:id="SS.3.3.28"> ato 'nukteṣu yā nārī samabhidhyāti daurhṛdam ||
            <caesura/>
             śarīrācāraśīlaiḥ sā samānaṃ janayiṣyati || </l>

          <l xml:id="SS.3.3.29"> karmaṇā coditaṃ jantor bhavitavyaṃ punar bhavet ||
            <caesura/>
             yathā tathā daivayogād daurhṛdaṃ janayed dhṛdi || </l>

          <l xml:id="SS.3.3.30"> pañcame manaḥpratibuddhataraṃ bhavati, ṣaṣṭhe buddhiḥ,
            saptame sarvāṅgapratyaṅgavibhāgaḥ pravyaktataraḥ, aṣṭame+asthirībhavaty ojaḥ,
            tatra jātaś cen na jīven nirojastvān- nairṛtabhāgatvāc ca , tato baliṃ
            māṃsaudanamasmai dāpayet? navamadaśamaikādaśadvādaśānām anyatamasmin jāyate,
            ato 'nyathā vikārī bhavati || </l>

          <l xml:id="SS.3.3.31"> mātus tu khalu rasavahāyāṃ nāḍyāṃ garbhanābhināḍī
            pratibaddhā, sā'sya mātur āhārarasavīryam abhivahati |
            tenopasnehenāsyābhivṛddhir bhavati | asaṃjātāṅgapratyaṅgapravibhāgamāniṣekāt
            prabhṛti sarvaśarīrāvayavānusāriṇīnāṃ rasavahānāṃ tiryaggatānāṃ dhamanīnām
            upasneho jīvayati || </l>

          <l xml:id="SS.3.3.32"> garbhasya khalu saṃbhavataḥ pūrvaṃ śiraḥ saṃbhavatītyāha
            śaunakaḥ, śiromūlatvāt -pradhānendriyāṇāṃ; hṛdayam iti kṛtavīryo,
            buddhermanasaś ca sthānatvāt ; nābhir iti pārāśaryaḥ, tato hi vardhate deho
            dehinaḥ; pāṇipādam iti mārkaṇḍeyaḥ, tanmūlatvācceṣṭāyā garbhasya;
            madhyaśarīram iti subhūtirgautamaḥ, tannibaddhatvāt sarvagātrasaṃbhavasya |
            tat tu na samyak, sarvāṇy aṅgapratyaṅgāni yugapat saṃbhavantīty āha
            dhanvantariḥ, garbhasya sūkṣmatvānnopalabhyante vaṃśāṅkuravac cūtaphalavac ca;
            tadyathā---cūtaphale paripakve keśaramāṃsāsthimajjānaḥ pṛthak pṛthag dṛśyante,
            kālaprakarṣāt; tāny eva taruṇe nopalabhyante, sūkṣmatvāt ; teṣāṃ sūkṣmāṇāṃ
            keśarādīnāṃ kālaḥ pravyaktatāṃ karoti; etenaiva vaṃśāṅkuro 'pi vyākhyātaḥ |
            evaṃ garbhasya tāruṇye sarveṣv aṅgapratyaṅgeṣu satsv api
            saukṣmyādanupalabdhiḥ, tānyeva kālaprakarṣāt pravyaktāni bhavanti || </l>

          <l xml:id="SS.3.3.33"> tatra garbhasya pitṛjamātṛjarasajātmajasattvajasātmyajāni
            śarīralakṣaṇāni vyākhyāsyāmaḥ | garbhasya,
            keśaśmaśrulomāsthinakhadantasirāsnāyudhamanīretaḥprabhṛtīni sthirāṇi pitṛjāni,
            māṃsaśoṇitamedomajjahṛnnābhiyakṛtplīhāntragudaprabhṛtīni mṛdūni mātṛjāni,
            śarīropacayo balaṃ varṇaḥ sthitir hāniś ca rasajāni, indriyāṇi jñānaṃ
            vijñānamāyuḥ sukhaduḥkhādikaṃ cātmajāni, sattvajānyuttaratra vakṣyāmaḥ,
            vīryamārogyaṃ balavarṇau medhā ca sātmyajāni || </l>

          <l xml:id="SS.3.3.34"> tatra yasyā dakṣiṇe stane prāk payodarśanaṃ bhavati
            dakṣiṇākṣimahattvaṃ ca pūrvaṃ ca dakṣiṇaṃ sakthyutkarṣati vāhulyāc ca
            punnāmadheyeṣu dravyeṣu daurhṛdamabhidhyāyati svapneṣu copalabhate
            padmotpalakumudāmrātakādīni punnāmanyeva prasannamukhavarṇā ca bhavati tāṃ
            brūyāt putramiyaṃ janayiṣyatīti, tadviparyaye kanyāṃ, yasyāḥ
            pārśvadvayamunnataṃ purastānnirgatamudaraṃ prāgabhihitalakṣaṇaṃ ca tasyā
            napuṃsakam iti vidyāt, yasyā madhye nimnaṃ droṇībhūtamudaraṃ sā yugmaṃ
            prasūyata iti || </l>

          <l xml:id="SS.3.3.35"> bhavanti cātra
            <caesura/>
             devatābrāhmaṇaparāḥ śaucācārahite ratāḥ ||
            <caesura/>
             mahāguṇān prasūyante viparītās tu nirguṇān || </l>

          <l xml:id="SS.3.3.36"> aṅgapratyaṅganirvṛttiḥ svabhāvād eva jāyate ||
            <caesura/>
             aṅgapratyaṅganirvṛttau ye bhavanti guṇāguṇāḥ ||
            <caesura/>
             te te garbhasya vijñeyā dharmādharmanimittajāḥ ||</l>

          <p ana="trailer">iti suśrutasaṃhitāyāṃ śārīrasthāne garbhāvakrāntiśārīraṃ nāma
            tṛtīyo 'dhyāyaḥ ||3 ||</p>
        </div>

        <div n="4" type="adhyāya">
          <head>caturtho 'dhyāyaḥ |</head>
          <l xml:id="SS.3.4.1"> athāto garbhavyākaraṇaṃ (nāma) śārīraṃ vyākhyāsyāmaḥ || </l>

          <l xml:id="SS.3.4.2"> yathovāca bhagavān dhavantariḥ || </l>

          <l xml:id="SS.3.4.3"> agniḥ somo vāyuḥ sattvaṃ rajastamaḥ pañcendriyāṇi
            bhūtātmeti prāṇāḥ || </l>

          <l xml:id="SS.3.4.4"> tasya khalvevaṃpravṛttasya śukraśoṇitasyābhipacyamānasya
            mānasya kṣīrasyeva santānikāḥ sapta tvaco bhavanti | tasāṃ prathamā 'vabhāsinī
            nāma, yā sarvavarṇān avabhāsayati pañcavidhāṃ ca chāyāṃ prakāśayati, sā vrīher
            aṣṭādaśabhāgapramāṇā, siddhmapadmakaṃṭakādhiṣṭhānā; dvitīyā lohitā nāma,
            vrīhiṣoḍaśabhāgapramāṇā, tilakalakanyacchavyaṅgādhiṣṭhānā; tṛtīyā śvetā
            nāma,vrīhidvādaśabhāgapramāṇā, carmadalājagallīmaśakādhiṣṭhānā; carurthī tāmrā
            nāma vrīheraṣṭabhāgapramāṇā, vividhakilāsakuṣṭhādhiṣṭhānā; pañcamī vedinī
            nāma, vrīhipañcabhāgapramāṇā, kuṣṭhavisarpādhiṣṭhānā; ṣaṣṭhī rohiṇī nāma,
            vrīhipramāṇā, granthyapacyarbudaślīpadagalagaṇḍādhiṣṭhānā; saptamī māṃsadharā
            nāma, vrīhidvayapramāṇā, bhagandaravidradhyarśo 'dhiṣṭhānā | yadetat pramāṇaṃ
            nirdiṣṭaṃ tanmāṃsaleṣv avakāśeṣu, na lalāṭe sūkṣmāṅgulyādiṣu; yato
            vakṣyatyudareṣu---vrīhimukhenāṅguṣṭhodarapramāṇamavagāḍhaṃ vidhyediti || </l>

          <l xml:id="SS.3.4.5"> kalāḥ khalvapi sapta saṃbhavanti dhātvāśayāntaramaryādāḥ
            || </l>

          <l xml:id="SS.3.4.6"> bhavataś cātra | yathā hi sāraḥ kāṣṭheṣu chidyamāneṣu
            dṛśyate || tathā dhāturhi māṃseṣu chidyamāneṣu dṛśyate || </l>

          <l xml:id="SS.3.4.7"> snāyubhiś ca praticchannān santatāṃś ca jarāyuṇā ||
            śleṣmaṇā veṣṭitāṃś cāpi kalābhāgāṃs tu tān viduḥ || </l>

          <l xml:id="SS.3.4.8"> tāsaṃ prathamā māṃsadhārā nāma; yasyāṃ māṃse
            sirāsnāyudhamanīsrotasāṃ pratānā bhavanti || </l>

          <l xml:id="SS.3.4.9"> bhavati cātra | yathā bisamṛṇālāni vivardhante samantataḥ
            || bhūmau paṅkodakasthāni tathā māṃse sirādayaḥ || </l>

          <l xml:id="SS.3.4.10"> dvitīyā raktadharā nāma māṃsasyābhyantarataḥ, tasyāṃ
            śoṇitaṃ viśeṣataś ca sirāsu yakṛtplīhnoś ca bhavati || </l>

          <l xml:id="SS.3.4.11"> bhavati cātra | vṛkṣādyathābhiprahatāt kṣīriṇaḥ
            kṣīramāvahet || māṃsādevaṃ kṣatāt kṣipraṃ śoṇitaṃ saṃprasicyate || </l>

          <l xml:id="SS.3.4.12"> tṛtīyā medodharā nāma; medo hi
            sarvabhūtānāmudarasthamaṇvasthiṣu ca, mahatsu ca majjā bhavati || </l>

          <l xml:id="SS.3.4.13"> bhavati cātra | sthūlāsthiṣu viśeṣeṇa majjā
            tvabhyantarāśritaḥ || athetareṣu sarveṣu saraktaṃ meda ucyate ||
            śuddhamāṃsasya yaḥ snehaḥ sā vasā parikīrtitā || </l>

          <l xml:id="SS.3.4.14"> caturthī śleṣmadharā nāma; sarvasandhiṣu prāṇabhṛtāṃ
            bhavati || </l>

          <l xml:id="SS.3.4.15"> bhavati cātra | snehābhyakte yathā hy akṣe cakraṃ sādhu
            pravartate || sandhayaḥ sādhu vartante saṃśliṣṭāḥ śleṣmaṇā tathā || </l>

          <l xml:id="SS.3.4.16"> pañcamī purīṣadharā nāma; yā'vtaḥkoṣṭhe
            malamabhivibhajate pakvāśayasthā || </l>

          <l xml:id="SS.3.4.17"> bhavati cātra | yakṛtsamantāt koṣṭhaṃ ca tathā'ntrāṇi
            samāśritā || uṇḍukasthaṃ vibhajate malaṃ maladharā kalā || </l>

          <l xml:id="SS.3.4.18"> ṣaṣṭhī pittadharā nāma; yā caturvidhamannapānam
            upabhu(yu)ktamāmāśayāt pracyutaṃ pakvāśayopasthitaṃ dhārayati || </l>

          <l xml:id="SS.3.4.19"> bhavati cātra | aśitaṃ khāditaṃ pītaṃ koṣṭhagataṃ nṛṇām
            || tajjīryati yathākālaṃ śoṣitaṃ pittatejasā || </l>

          <l xml:id="SS.3.4.20"> saptamī śukradharā nāma; yā sarvaprāṇināṃ
            sarvaśarīravyāpinī || </l>

          <l xml:id="SS.3.4.21"> bhavanti cātra | yathā payasi sarpis tu gūḍhaścekṣau raso
            yathā || śarīreṣu tathā śukraṃ nṛṇāṃ vidyādbhiṣagvaraḥ || </l>

          <l xml:id="SS.3.4.22"> dvyaṅgule dakṣiṇe pārśve bastidvārasya cāpyadhaḥ ||
            mūtrasrotaḥpathāccgukraṃ puruṣasya pravartate || </l>

          <l xml:id="SS.3.4.23"> kṛtsnadehāśritaṃ śukraṃ prasannamanasas tathā || strīṣu
            vyāyacchataś cāpi harśāttat saṃpravartate || </l>

          <l xml:id="SS.3.4.24"> gṛhītagarbhāṇāmārtavavahānāṃ srotasāṃ
            vartmānyavarudhyanta garbheṇa, tasmād gṛhītagarbhāṇāmārtavaṃ na dṛśyate;
            tatastadadhaḥ pratihatamūrdhvamāgatamaparaṃ copacīyamānamaparāîtyabhidhīyate;
            śeṣaṃ cordhvataramāgataṃ payodharāvabhipratipadyate, tasmād garbhiṇyaḥ
            pīnonnatapayodharā bhavanti || </l>

          <l xml:id="SS.3.4.25"> garbhasya yakṛtplīhānau śoṇitajau,
            śoṇitaphenaprabhabhavaḥ phupphusaḥ, śoṇitāṃkaṭṭaprabhabhva uṇḍukaḥ || </l>

          <l xml:id="SS.3.4.26"> asṛjaḥ śleṣmaṇaś cāpi yaḥ prasādaḥ paro mataḥ || taṃ
            pacyamānaṃ pittena vāyuś cāpyanudhāvati || </l>

          <l xml:id="SS.3.4.27"> tato 'syāntrāṇi jāyante gudaṃ bastiś ca dehinaḥ || udare
            pacyamānānāmādhmānādrukmasāravat || </l>

          <l xml:id="SS.3.4.28"> kaphaśoṇitamāṃsānāṃ sāro jihvā prajāyate ||
            yathārthamūṣmaṇā yukto vāyuḥ srotāṃsi dārayet || </l>

          <l xml:id="SS.3.4.29"> anupraviśya piśitaṃ peśīrvibhajate tathā || medasaḥ
            snehamādāya sirāsnāyutvamāpnuyāt || </l>

          <l xml:id="SS.3.4.30"> sirāṇāṃ tu mṛduḥ pākaḥ snāyūnāṃ ca tataḥ kharaḥ ||
            āśayyābhyāsayogena karotyāśayasaṃbhavam || </l>

          <l xml:id="SS.3.4.31"> raktamedaḥprasādādvṛkkau;
            māṃsāsṛkkalhamedaḥprasādādvṛṣaṇau; śoṇitakaphaprasādajaṃ hṛdayaṃ, yadāśrayā hi
            dhamanyaḥ prāṇavahāḥ; tasyādho vāmataḥ plīhā phupphusaśca, dakṣiṇato yakṛt
            kloma ca; taddhṛdayaṃ viśeṣeṇa cetanāsthānam, atastasmiṃstamasā 'vṛte
            sarvaprāṇinaḥ svapanti || </l>

          <l xml:id="SS.3.4.32"> bhavati cātra | puṇḍarīkeṇa sadṛśaṃ hṛdayaṃ
            syādadhomukham || jāgratastadvikasati svapataś ca nimīlati || </l>

          <l xml:id="SS.3.4.33"> nidrāṃ tu vaiṣṇavīṃ pāpmānam upadiśanti, sā svabhāvata
            eva sarvaprāṇino 'bhis pṛśati | tatra yadā saṃjñāvahāni srotāṃsi
            tamobhūyiṣṭhaḥ śleṣmā pratipadyate tadā tāmasī nāma nidrā bhavatyanavabodhinī,
            sā pralayakāle; tamobhūyiṣṭhānāmahaḥsu niśāsu ca bhavati,
            rajobhūyiṣṭhānāmanimittaṃ, sattvabhūyiṣṭhānāmardharātre;
            kṣīṇaśleṣmanilabahulānāṃ manaḥśarīrābhitāpavatāṃ ca naiva, sā vaikārikī
            bhavati || </l>

          <l xml:id="SS.3.4.34"> bhavanti cātra | hṛdayaṃ cetanāsthānamuktaṃ suśruta!
            dehinām || tamobhibhūte tasmiṃs tu nidrā viśati dehinam || </l>

          <l xml:id="SS.3.4.35"> nidrāhetustamaḥ, sattvaṃ bodhane heturucyate || svabhāva
            eva vā heturgarīyān parikīrtyate || </l>

          <l xml:id="SS.3.4.36"> pūrvadehānubhūtāṃs tu bhūtātmā svapataḥ prabhuḥ ||
            rajoyuktena manasā gṛhṇātyarthān śubhāśubhān || </l>

          <l xml:id="SS.3.4.37"> karaṇānāṃ tu vaikalye tamasā'bhipravardhite ||
            asvapannapi bhūtātmā prasupta iva cocyate || </l>

          <l xml:id="SS.3.4.38"> sarvartuṣu divāsvāpaḥ pratiṣiddho 'nyatra grīṣmāt,
            pratiṣiddheṣv api tu
            bālavṛddhastrīkarśitakṣatakṣīṇamadyanityayānavāhanādhvakarmapariśrāntānāmabhuktavatāṃ
            medaḥsvedakapharasaraktakṣīṇānāmajīrṇināṃ ca muhūrtaṃ
            divāsvapanamapratiṣiddham | rātrāvapi jāgaritavatāṃ jāgaritakālādardhamiṣyate
            divāsvapanam | vikṛtirhi divāsvapno nāma; tatra svapatāmadharmaḥ
            sarvadoṣaprakopaśca, tatprakopācca
            kāsaśvāsapratiśyāyaśiro-gauravāṅgamardārocakajvarāgnidaurbalyāni bhavanti;
            rātrāvapi jāgaritavatāṃ vātapittanimittāsta evopadravā bhavanti || </l>

          <l xml:id="SS.3.4.39"> bhavanti cātra | tasmānna jāgṛyādrātrau divāsvapnaṃ ca
            varjayet || jñātvā doṣakarāvetau budhaḥ svapnaṃ mitaṃ caret || </l>

          <l xml:id="SS.3.4.40"> arogaḥ sumanā hyevaṃ balavarṇānvito vṛṣaḥ ||
            nātisthūlakṛśaḥ śrīmān naro jīvet samāḥ śatam || </l>

          <l xml:id="SS.3.4.41"> nidrā sātmyīkṛtā yais tu rātrau ca yadi vā divā ||
            (divārātrau ca ye nityaṃ svapnajāgaraṇocitāḥ |) na teṣāṃ svapatāṃ doṣo
            jāgratāṃ vā'pi jāyate || </l>

          <l xml:id="SS.3.4.42"> nidrānāśo 'nilāt pittānmanastāpāt kṣayādapi ||
            saṃbhavatyabhighātāc ca pratyanīkaiḥ praśāmyati || </l>

          <l xml:id="SS.3.4.43"> nidrānāśe 'bhyaṅgayogo mūrdhni tailaniṣevaṇam ||
            gātrasyodvartanaṃ caiva hitaṃ saṃvāhanāni ca || </l>

          <l xml:id="SS.3.4.44"> śāligodhūmapiṣṭānnabhakṣyairaikṣavasaṃskṛtaiḥ || bhojanaṃ
            madhuraṃ snigdhaṃ kṣīramāṃsarasādibhiḥ || </l>

          <l xml:id="SS.3.4.45"> rasairbileśayānāṃ ca viṣkirāṇāṃ tathaiva ca ||
            drākṣāsitekṣudravyāṇām upayogo bhavenniśi || </l>

          <l xml:id="SS.3.4.46"> śayanāsanayānāni manojñāni mṛduni ca || nidrānāśe tu
            kurvīta tathā'nyānyapi buddhimān || </l>

          <l xml:id="SS.3.4.47"> nidrātiyoge vamanaṃ hitaṃ saṃśodhanāni ca || laṅghanaṃ
            raktamokṣaś ca manovyākulanāni ca || </l>

          <l xml:id="SS.3.4.48"> kaphamedoviṣārtānāṃ rātrau jāgaraṇaṃ hitam || divāsvapnaś
            ca tṛṭśūlahikkājīrṇātisāriṇām || </l>

          <l xml:id="SS.3.4.49"> indriyārtheṣv asaṃprāptirgauravaṃ jṛmbhaṇaṃ klamaḥ ||
            nidrārtasyeva yasyehā tasya tandrāṃ vinirdiśet || </l>

          <l xml:id="SS.3.4.50"> pītvaikamanilocchvāsamudveṣṭan vivṛtānanaḥ || yaṃ muñcati
            sanetrāsraṃ sa jṛmbha iti saṃjñitaḥ || </l>

          <l xml:id="SS.3.4.51"> yo 'nāyāsaḥ śramo dehe pravṛddhaḥ śvāsavarjitaḥ || klamaḥ
            sa iti vijñeya indriyārthaprabādhakaḥ || </l>

          <l xml:id="SS.3.4.52"> sukhasparśaprasaṅgitvaṃ duḥkhadveṣaṇalolatā || śaktasya
            cāpyanutsāhaḥ karmasvālasyamucyate || </l>

          <l xml:id="SS.3.4.53"> utkliśyānnaṃ na nirgacchet prasekaṣṭhīvaneritam ||
            hṛdayaṃ pīḍyate cāsya tamutkleśaṃ vinirdiśet || </l>

          <l xml:id="SS.3.4.54"> vaktre madhuratā tandrā hṛdayodveṣṭanaṃ bhramaḥ || na
            cānnamabhikāṅkṣeta glāniṃ tasya vinirdiśet || </l>

          <l xml:id="SS.3.4.55"> ārdracarbhāvanaddhaṃ vā(hi)yo gātramabhimanyate || tathā
            guru śiro 'tyarthaṃ gauravaṃ tadvinirdiśet || </l>

          <l xml:id="SS.3.4.56"> mūrcchā pittatamaḥprāyā, rajaḥpittānilādbhramaḥ ||
            tamovātakaphāttandrā, nidrā śleṣmatamobhavā || </l>

          <l xml:id="SS.3.4.57"> garbhasya khalu rasanimittā mārutādhmānanimittā ca
            parivṛddhir bhavati || </l>

          <l xml:id="SS.3.4.58"> bhavanti cātra | tasyāntareṇa nābhes tu jyotiḥsthānaṃ
            dhruvaṃ smṛtam || tadādhamati vātas tu dehastenāsya vardhate || </l>

          <l xml:id="SS.3.4.59"> ūṣmaṇā sahitaś cāpi dārayatyasya mārutaḥ || ūrdhvaṃ
            tiryagadhastāc ca srotāṃsyapi yathā tathā || </l>

          <l xml:id="SS.3.4.60"> dṛṣṭiś ca romakūpāś ca na vardhante kadācana ||
            dhruvāṇyetāni martyānām iti dhanvantarermatam || </l>

          <l xml:id="SS.3.4.61"> śarīre kṣīyamāṇe 'pi vardhete dvāvimau sadā || svabhāvaṃ
            prakṛtiṃ kṛtvā nakhakeśāviti sthitiḥ || </l>

          <l xml:id="SS.3.4.62"> sapta prakṛtayo bhavanti---doṣaiḥ pṛthak, dviśaḥ,
            samastaiś ca || </l>

          <l xml:id="SS.3.4.63"> śukraśoṇitasaṃyoge yo bhaveddoṣa utkaṭaḥ ||
            prakṛtirjāyate tena tasyā me lakṣaṇaṃ śṛṇu || </l>

          <l xml:id="SS.3.4.64"> tatra yaḥ prajāgarūkaḥ śītadveṣī durbhagaḥ steno
            matsaryanāryo gāndharvacittaḥ sphuṭitakaracaraṇo 'lparūkṣaśmaśrunakhakeśaḥ
            krāthī dantanakhakhādī ca bhavati || </l>

          <l xml:id="SS.3.4.65"> adhṛtiradṛḍhasauhṛdaḥ kṛtaghnaḥ kṛśaparuṣo dhamanītataḥ
            pralāpī || drutagatiraṭano 'navasthitātmā viyati ca gacchati saṃbhrameṇa
            suptaḥ || </l>

          <l xml:id="SS.3.4.66"> avyavasthitamatiścaladṛṣṭirmandaratnadhanasaṃcayamitraḥ
            || kiṃcideva vilapatyanibaddhaṃ mārutaprakṛtireṣa manuṣyaḥ || </l>

          <l xml:id="SS.3.4.67"> vātikāś cājagomāyuśaśākhūṣṭraśunāṃ tathā ||
            gṛghrakākakharādīnāmanūkaiḥ kīrtitā narāḥ || </l>

          <l xml:id="SS.3.4.68"> svedano durgandhaḥ
            pītaśithilāṅgastāmranakhanayanatālujihvauṣṭhapāṇipādatalo durbhago
            valipalitakhālityajuṣṭo bahubhuguṣṇadveṣī kṣiprakopaprasādo madhyamaṣolo
            madhyamāyuś ca bhavati || </l>

          <l xml:id="SS.3.4.69"> medhāvī nipuṇamatirvigṛhya vaktā tejasvī samitiṣu
            durnivāravīryaḥ || suptaḥ san kanakapalāśakarṇikārān saṃpaśyed api ca
            hutāśavidyudulkāḥ || </l>

          <l xml:id="SS.3.4.70"> na bhayāt praṇamed anateṣv amṛduḥ praṇateṣv api
            sāntvanadānaruciḥ || bhavatīha sadā vyathitāsya gatiḥ sa bhaved iha
            pittakṛtaprakṛtiḥ || </l>

          <l xml:id="SS.3.4.71"> bhujaṅgolūkagandharvayakṣamārjāravānaraiḥ ||
            vyāghrarkṣanakulānūkaiḥ paittikās tu narāḥ smṛtāḥ || </l>

          <l xml:id="SS.3.4.72"> dūrvendīvaranistriṃśārdrāriṣṭakaśarakāṇḍānām
            anyatamavarṇaḥ subhagaḥ priyadarśano madhurapriyaḥ kṛtajño dhṛtimān
            sahiṣṇuralolupo balavāṃściragrāhī dṛḍhavairaś ca bhavati || </l>

          <l xml:id="SS.3.4.73"> śuklākṣaḥ sthirakuṭilāli(ti)nīlakeśo lakṣmīvān
            jaladamṛdaṅgasiṃhaghoṣaḥ || suptaḥ san sakamalahaṃsacakravākān saṃpaśyedapi ca
            jalāśayān manojñān || </l>

          <l xml:id="SS.3.4.74"> raktāntanetraḥ suvibhaktagātraḥ snigdhacchaviḥ
            sattvaguṇopapannaḥ || kleśakṣamo mānayitā gurūṇāṃ jñeyo balāsaprakṛtirmanuṣyaḥ
            || </l>

          <l xml:id="SS.3.4.75"> dṛḍhaśāstramatiḥ sthiramitradhanaḥ parigaṇya cirāt
            pradadāti bahu || pariniścitavākyapadaḥ satataṃ gurumānakaraś ca bhavetsa sadā
            || </l>

          <l xml:id="SS.3.4.76"> brahmarudrendravaruṇaiḥ siṃhāśvagajagovṛṣaiḥ ||
            tārkṣyahaṃsasamānūkāḥ śleṣmaprakṛtayo narāḥ || </l>

          <l xml:id="SS.3.4.77"> dvayor vā tisṛṇāṃ vā'pi prakṛtīnāṃ tu lakṣaṇaiḥ || jñātvā
            saṃsargajā vaidyaḥ prakṛtīrabhinirdiśet || </l>

          <l xml:id="SS.3.4.78"> prakopo vā'nyabhāvo vā kṣayo vā nopajāyate || prakṛtīnāṃ
            svabhāvena jāyate tu gatāyuṣaḥ || </l>

          <l xml:id="SS.3.4.79"> viṣajāto yathā kīṭo na viṣeṇa vipadyate ||
            tadvatprakṛtayo martyaṃ śaknuvanti na bādhitum || </l>

          <l xml:id="SS.3.4.80"> prakṛtimiha narāṇāṃ bhautikīṃ kecidāhuḥ
            pavanadahanatoyaiḥ kīrtitāstās tu tisraḥ || sthiravipulaśarīraḥ pārthivaś ca
            kṣamāvān śuciratha cirajīvī nābhasaḥ khairmahadbhiḥ || </l>

          <l xml:id="SS.3.4.81"> śaucamāstikyamabhyāso vedeṣu gurupūjanam ||
            priyātithitvamijyā ca brahmakāyasya lakṣaṇam || </l>

          <l xml:id="SS.3.4.82"> māhātmyaṃ śauryamājñā ca satataṃ śāstrabuddhitā ||
            bhṛtyānāṃ bharaṇaṃ cāpi māhendraṃ kāyalakṣaṇam || </l>

          <l xml:id="SS.3.4.83"> śītasevā sahiṣṇutvaṃ paiṅgalyaṃ harikeśatā ||
            priyavāditvamityetaddāruṇaṃ kāyalakṣaṇam || </l>

          <l xml:id="SS.3.4.84"> madhyasthatā sahiṣṇutvamarthasyāgamasaṃcayau ||
            mahāprasavaśaktitvaṃ kauberaṃ kāyalakṣaṇam || </l>

          <l xml:id="SS.3.4.85"> gandhamālyapriyatvaṃ ca nṛtyavāditrakāmitā ||
            vihāraśīlatā caiva gāndharvaṃ kāyalakṣaṇam || </l>

          <l xml:id="SS.3.4.86"> prāptakārī dṛḍhotthāno nirbhayaḥ smṛtimān śuciḥ ||
            rāgamohamadaddeṣairvarjito yāmyasattvavān || </l>

          <l xml:id="SS.3.4.87"> |japavratabrahmacaryahomādhyayanasevinam ||
            jñānavijñānasaṃpannamṛṣisattvaṃ naraṃ viduḥ || </l>

          <l xml:id="SS.3.4.88"> saptaite sāttvikāḥ kāyā rajasāṃs tu nibodhame ||
            aiśvaryavantaṃ raudraṃ ca śūraṃ caṇḍamasūyakam || </l>

          <l xml:id="SS.3.4.89"> ekāśinaṃ caudarikamāsuraṃ sattvamīdṛśam ||
            tīkṣṇamāyāsinaṃ bhīruṃ caṇḍaṃ māyānvitaṃ tathā || </l>

          <l xml:id="SS.3.4.90"> vihārācāracapalaṃ sarpasattvaṃ vidurnaram ||
            pravṛddhakāmasevī cāpyajasrāhāra eva ca || </l>

          <l xml:id="SS.3.4.91"> amarṣaṇo 'navasthāyī śākunaṃ kāyalakṣaṇam ||
            ekāntagrāhitā raudramasūyā dharmabāhyatā || </l>

          <l xml:id="SS.3.4.92"> bhṛśam ātmastavaś cāpi rākṣasaṃ kāyalakṣaṇam ||
            ucchiṣṭāhāratā taikṣṇyaṃ sāhasapriyatā tathā || </l>

          <l xml:id="SS.3.4.93"> strīlolupatvaṃ nairlajjyaṃ paiśācaṃ kāyalakṣaṇam ||
            asaṃvibhāgam alasaṃ duḥkhaśīlam asūyakam || </l>

          <l xml:id="SS.3.4.94"> lolupaṃ cāpy adātāraṃ pretasattvaṃ vidurnaram || ṣaḍ ete
            rājasāḥ kāyāḥ, tāmasāṃs tu nibodha me || </l>

          <l xml:id="SS.3.4.95"> durmedhastvaṃ mandatā ca svapne maithunanityatā ||
            nirākariṣṇutā caiva vijñeyāḥ pāśavā guṇāḥ || </l>

          <l xml:id="SS.3.4.96"> anavasthitatā maurkhyaṃ bhīrutvaṃ salilārthitā ||
            parasparābhimardaś ca matsyasattvasya lakṣaṇam || </l>

          <l xml:id="SS.3.4.97"> ekasthānaratir nityam āhāre kevale rataḥ || vānaspatyo
            naraḥ sattvadharmakāmārthavarjitaḥ || </l>

          <l xml:id="SS.3.4.98"> ity ete trividhāḥ kāyāḥ proktā vai tāmasās tathā ||
            kāyānāṃ prakṛtīrjñātvā tv anurūpāṃ kriyāṃ caret || </l>

          <l xml:id="SS.3.4.99"> mahāprakṛtayastvetā rajaḥsattvatamaḥkṛtāḥ || proktā
            lakṣaṇataḥ samyag bhiṣak tāś ca vibhāvayet ||</l>

          <p ana="trailer">iti suśrutasaṃhitāyāṃ śārīrasthāne garbhavyākaraṇaṃ śārīraṃ
            nāma caturtho 'dhyāyaḥ ||4 ||</p>
        </div>

        <div n="5" type="adhyāya">
          <head>pañcamo 'dhyāyaḥ |</head>
          <l xml:id="SS.3.5.1"> athātaḥ śarīrasaṃkhyāvyākaraṇaṃ śārīraṃ vyākhyāsyāmaḥ || </l>

          <l xml:id="SS.3.5.2"> yathovāca bhagavān dhanvantariḥ || </l>

          <l xml:id="SS.3.5.3"> śukraśoṇitaṃ garbhāśayastham
            ātmaprakṛtivikārasaṃmūrcchitaṃ 'garbha' ity ucyate | taṃ cetanāvasthitaṃ vāyur
            vibhajati, teja enaṃ pacati, āpaḥ kledayanti, pṛthivīsaṃhanti, ākāśaṃ
            vivardhayati; evaṃ vivardhitaḥ sa yadā hastapādajihvāghrāṇakarṇanitambādibhir
            aṅgair upetas tadā 'śarīraṃ' iti saṃjñāṃ labhate | tac ca ṣaḍaṅgaṃ---śākhāś
            catasro, madhyaṃ pañcamaṃ, ṣaṣṭhaṃ śira iti || </l>

          <l xml:id="SS.3.5.4"> ataḥ paraṃ pratyaṅgāni
            vakṣyante---mastakodarapṛṣṭhanābhilalāṭanāsācibukabastigrīvā ity etā ekaikāḥ,
            karṇanetrabhrūśaṅkhāṃsagaṇḍakakṣastanavṛṣaṇapārśvasphigjānubāhūruprabhṛtayo
            dve dve, viṃśatir aṅgulayaḥ, srotāṃsi vakṣyamāṇāni , eṣa pratyaṅgavibhāga
            uktaḥ || </l>

          <l xml:id="SS.3.5.5"> tasya punaḥ saṃkhyānaṃ---tvacaḥ kalā dhātavo malā doṣā
            yakṛtplīhānau phupphusa uṇḍuko hṛdayamāśayā antrāṇi vṛkkau srotāṃsi kaṇḍarā
            jālāni kūrcā rajjavaḥ sevanyaḥ saṅghātāḥ sīmantā asthīni sandhayaḥ snāyavaḥ
            peśyo marmāṇi sairā dhamanyo yogavahāni srotāṃsi ca || </l>

          <l xml:id="SS.3.5.6"> tvacaḥ sapta, kalāḥ sapta, āśayāḥ sapta, dhātavaḥ sapta,
            sapta sirāśatāni, pañca peśīśatāni, nava snāyuśatāni, trīṇyasthiśatāni, dve
            daśottare saṃdhiśate, saptottaraṃ marmaśataṃ, caturviṃśatirdhamanyaḥ, trayo
            doṣāḥ, trayo malāḥ, nava srotāṃsi,(ṣoḍaśa kaṇḍarāḥ, ṣoḍaśa jālāni, ṣaṭ kūrcāḥ,
            catasro rajjavaḥ, sapta sevanyaḥ, caturdaśa saṅghātāḥ, caturdaśa sīmantāḥ,
            dvāviṃśatiryogavahāni srotāṃsi, dvikānyantrāṇi ) ceti samāsaḥ || </l>

          <l xml:id="SS.3.5.7"> vistāro 'ta ūrdhvaṃ---tvaco 'bhihitāḥ kalā dhātavo malā
            doṣā yakṛtplīhānau phupphusa uṇḍuko hṛdayaṃ vṛkkau ca || </l>

          <l xml:id="SS.3.5.8"> āśayās tu vātāśayaḥ, pittāśayaḥ, śleṣmāśayo, raktāśaya,
            āmāśayaḥ, pakvāśayo, mūtrāśayaḥ, strīṇāṃ garbhāśayo 'ṣṭama iti || </l>

          <l xml:id="SS.3.5.9"> sārdhatrivyāmānyantrāṇi puṃsāṃ, strīṇāmardhavyāmahīnāni || </l>

          <l xml:id="SS.3.5.10"> śravaṇanavadanaghrāṇagudameḍhrāṇi nava srotāṃsi narāṇāṃ
            bahirmukhāni, etānyeva strīṇāmaparāṇi ca trīṇi dve stanayor adhastādraktavahaṃ
            ca || </l>

          <l xml:id="SS.3.5.11"> ṣoḍaśa kaṇḍarāḥ---tāsāṃ catasraḥ pādayoḥ, tāvatyo
            hastagrīvāpṛṣṭheṣu; tatra hastapādagatānāṃ kaṇḍarāṇāṃ nakhā (agra)prarohāḥ,
            grīvāhṛdaya-nibandhinīnāmadhobhāgagatānāṃ meḍhraṃ,
            śroṇipṛṣṭhanibandhinīnāmadhobhāgagatānāṃ bimbaṃ , mūrdhoruvakṣo 'sapiṇḍādīnāṃ
            ca || </l>

          <l xml:id="SS.3.5.12"> māṃsasirāsnāyvasthijālāni pratyekaṃ catvāri catvāri, tāni
            maṇibandhagulphasaṃśritāni parasparanobaddhāni parasparasaṃśliṣṭāni
            parasparagavākṣitāni ceti, yairgavākṣitamidaṃ śarīram || </l>

          <l xml:id="SS.3.5.13"> ṣaṭ kūrcāḥ, te hastapādagrīvāmeḍheṣu; hastayor dvau,
            pādayor dvau, grīvāmeḍhrayor ekaikaḥ || </l>

          <l xml:id="SS.3.5.14"> mahatyo māṃsarajjavaścatasraḥ---pṛṣṭhavaṃśamubhayataḥ
            peśīnibandhanārthaṃ dve bāhye, ābhyantare ca dve || </l>

          <l xml:id="SS.3.5.15"> sapta sevanyaḥ; sirasi vibhaktāḥ pañca,
            jihvāśephasorekaikā; tāḥ parihartavyāḥ śastreṇa || </l>

          <l xml:id="SS.3.5.16"> caturdaśāsthnāṃ saṃghātāḥ; teṣāṃ trayo
            gulphajānuvaṅkṣaṇeṣu, etenetarasakthi bāhū ca vyākhyātau, trikaśirasorekaikaḥ
            || </l>

          <l xml:id="SS.3.5.17"> caturdaśaiva sīmantāḥ; te cāsthisaṅghātavadgaṇanīyāḥ,
            yatastairyuktā asthisaṃghātāḥ; ye hyuktāḥ saṃghātāste khalvaṣṭādaśaikeṣām || </l>

          <l xml:id="SS.3.5.18"> trīṇi saṣaṣṭīnyasthiśatāni vedavādino bhāṣante;
            śalyatantre tu trīṇyeva śatāni | teṣāṃ saviṃśamasthiśataṃ śākhāsu,
            saptadaśottaraṃ śataṃ śroṇipārśvapṛṣṭhoraḥsu, grīvāṃ pratyūrdhvaṃ triṣaṣṭiḥ,
            evamasthnāṃ trīṇi śatāni pūryante || </l>

          <l xml:id="SS.3.5.19"> ekaikasyāṃ tu pādāṅgulyāṃ trīṇi trīṇi tāni pañcadaśa,
            talakūrcagulphasaṃśritāni daśa, pārṣṇyāmekaṃ, jaṅghāyāṃ dve, jānunyekaṃ,
            ekamūrāviti, triṃśadevam ekasmin sakthni bhavanti, etenetarasakthi bāhū ca
            vyākhyātau; śroṇyāṃ pañca, teṣāṃ gudabhaganitambeṣu catvāri,
            trikasaṃśritamekaṃ, pārśve ṣaṭtriṃśadekasmin , dvitīye 'pyevaṃ, pṛṣṭhe
            triṃśat, aṣṭāvurasi , dve aṃśaphalake , grīvāyāṃ nava, kaṇṭhanāḍyāṃ catvāri,
            dve hanvoḥ, dantā dvātriṃśat, nāsāyāṃ trīṇi, ekaṃ tāluni,
            gaṇḍakarṇaśaṅkheṣvekaikaṃ, ṣaṭ śirasīti || </l>

          <l xml:id="SS.3.5.20"> etāni pañcavidhāni bhavanti;
            tadyathā---kapālarucakataruṇavalayanalakasaṃjñāni | teṣāṃ
            jānunitanbāṃsagaṇḍatāluśaṅkhaśiraḥsu kapālāni, daśanās tu rucakāni,
            ghrāṇakarṇagrīvākṣikoṣeṣu taruṇāni, pārśvapṛṣṭhoraḥsu valayāni, śeṣāṇi
            nalakasaṃjñāni || </l>

          <l xml:id="SS.3.5.21"> bhavanti cātra | abhyantaragataiḥ sārairyathā tiṣṭhanti
            bhūruhāḥ || asthisārais tathā dehā dhriyante dehināṃ dhruvam || </l>

          <l xml:id="SS.3.5.22"> tasmācciravinaṣṭeṣu tvaṅgāṃseṣu śarīriṇām || asthīni na
            vinaśyanti sārāṇy etāni dehinām || </l>

          <l xml:id="SS.3.5.23"> māṃsānyatra nibaddhāni sirābhiḥ snāyubhis tathā ||
            asthīnyālambanaṃ kṛtvā na śīryante patanti vā || </l>

          <l xml:id="SS.3.5.24"> sandhayas tu dvividhāśceṣṭāvantaḥ, sthirāś ca || </l>

          <l xml:id="SS.3.5.25"> śākhāsu hanvo kaṭyāṃ ca ceṣṭāvantas tu sandhayaḥ || śeṣās
            tu sandhayaḥ sarve vijñeyā hi sthirā budhaiḥ || </l>

          <l xml:id="SS.3.5.26"> saṅkhyātas tu daśottare dve śate; teṣāṃ
            śākhāsvaṣṭaṣaṣṭiḥ, ekonaṣaṣṭiḥ koṣṭhe, grīvāṃ pratyūrdhvaṃ tryaśītiḥ |
            ekaikasyāṃ pādāṅgulyāṃ tryastrayaḥ, dvāvaṅguṣṭhe, te caturdaśa;
            jānugulphavaṅkṣaṇeṣvekaikaḥ, evaṃ saptadaśaikasmin sakthni bhavanti;
            etenetarasakthi bāhū ca vyākhyātau; trayaḥ kaṭīkapāleṣu, caturviṃśatiḥ
            pṛṣṭhavaṃśe, tāvanta eva pārśvayoḥ, urasyāṣṭau; tāvanta eva grīvāyāṃ, trayaḥ
            kaṇṭhe, nāḍīṣu hṛdayaklomanibaddhāsvaṣṭādaśa, dantaparimāṇā dantamūleṣu, ekaḥ
            kākalake nāsāyāṃ ca, dvau vartmamaṇḍalajau netrāśrayau,
            gaṇḍakarṇaśaṅkheṣvekaikaḥ, dvau hanusandhī, dvāvupariṣṭādbhruvoḥ śaṅkhayośca,
            pañca śiraḥkapāleṣu, eko mūrdhni || </l>

          <l xml:id="SS.3.5.27"> ta ete sandhayo
            'ṣṭavidhāḥ---korolūkhalasāmudgaprataratunnasevanīvāyasatuṇḍamaṇḍalaśaṅkhāvartāḥ
            | teṣām aṅgulimaṇibandhagulphajānukūrpareṣu korāḥ sandhayaḥ,
            kakṣāvaṅkṣaṇadaśaneṣūlūkhalāḥ, aṃsapīṭhagudabhaganitambeṣu sāmudgāḥ,
            grīvāpṛṣṭhavaṃśayoḥ pratarāḥ, śiraḥkaṭīkapāleṣu tunnasevanyaḥ, hanor
            ubhayatastu vāyasatuṇḍaḥ, kaṇṭhahṛdayanetraklomanāḍīṣu maṇḍalāḥ,
            śrotraśṛṅgāṭakeṣu śaṅkhāvartāḥ | teṣāṃ nāmabhir evākṛtayaḥ prāyeṇa vyākhyātāḥ
            || </l>

          <l xml:id="SS.3.5.28"> asthnāṃ tu sandhayo hyete kevalāḥ parikīrtitāḥ ||
            peśīsnāyusirāṇāṃ tu sandhisaṅkhyā na vidyate || </l>

          <l xml:id="SS.3.5.29"> nava snāyuśatāni | tāsāṃ śākhāsu ṣaṭśatāni, dve śate
            triṃśac ca koṣṭhe, grīvāṃ pratyūrdhvaṃ saptatiḥ | ekaikasyāṃ tu pādāṅgulyāṃ
            ṣaṭ nicitāḥ, tāstriṃśat, tāvatya eva talakūrcagulpheṣu, tāvatya eva jaṅghāyāṃ,
            daśa jānuni, catvāriṃśadūrau, daśa vaṅkṣaṇe, śatamadhyardhamevam ekasmin
            sakthni bhavanti, etenetarasakthi bāhū ca vyākhyātau; ṣaṣṭiḥ kaṭyāṃ, pṛṣṭe
            'śītiḥ, pārśvayoḥ ṣaṣṭiḥ, urasi triṃśat; ṣaṭtriṃśadgrīvāyāṃ, mūrdhni
            catustriṃśat; evaṃ nava snāyuśatāni vyākhyātāni (bhavanti) || </l>

          <l xml:id="SS.3.5.30"> bhavanti cātra | snāyūścaturvidhā vidyāttās tu sarvā
            nibodha me || pratānavatyo vṛttāś ca pṛthvyaś ca śuṣirās tathā || </l>

          <l xml:id="SS.3.5.31"> pratānavatyaḥ śākhāsu sarvasandhiṣu cāpyatha || vṛttās tu
            kaṇḍarāḥ sarvā bijñeyāḥ kuśalairiha || </l>

          <l xml:id="SS.3.5.32"> āmapakvāśayānteṣu bastau ca śuṣirāḥ khalu || pārśvorasi
            tathā pṛthulāś ca śirasyatha || </l>

          <l xml:id="SS.3.5.33"> nauryathā phalakāstīrṇā bandhanairbahubhir yutā ||
            bhārakṣamā bhavedapsu nṛyuktā susamāhitā || </l>

          <l xml:id="SS.3.5.34"> evam eva śarīre 'smin yāvantaḥ sandhayaḥ smṛtāḥ |
            snāyubhir bahubhir baddhāstena bhārasahā narāḥ || </l>

          <l xml:id="SS.3.5.35"> na hy asthīni na vā peśyo na sirā na ca sandhayaḥ ||
            vyāpāditās tathā hanyuryathā snāyuḥ śarīriṇam || </l>

          <l xml:id="SS.3.5.36"> yaḥ snāyūḥ pravijānāti bāhyāś cābhyantarās tathā || sa
            gūḍhaṃ śalyamāhartuṃ dehācchaknoti dehinām || </l>

          <l xml:id="SS.3.5.37"> pañca peśīśatāni bhavanti | tāsāṃ catvāri śatāni śākhāsu,
            koṣṭhe ṣaṭṣaṣṭiḥ, grīvāṃ pratyūrdhvaṃ catustriṃśat | ekaikasyāṃ tu pādāṅgulyāṃ
            tisrastisrastāḥ pañcadaśa, daśa prapade, pādopari kūrcasanniviṣṭāstāvatya eva,
            daśa gulphatalayoḥ, gulphajānvantare viṃśatiḥ, vañ ca jānuni, viṃśatirūrau,
            daśa vaṅkṣaṇe, śatamevam ekasmin sakthni bhavanti, etenetarasakthi bāhū ca
            vyākhyātau; tisraḥ pāyau, ekā meḍhre, sevanyāṃ cāparā, dve vṛṣaṇayoḥ, sphicoḥ
            pañca pañca, dve bastiśirasi, pañcodare, nābhyāmekā, pṛṣṭhordhvasanniviṣṭāḥ
            pañca pañca dīrghāḥ, ṣaṭ pārśvayoḥ, daśa vakṣasi, akṣakāṃsau prati samantāt
            sapta, dve hṛdayāmāśayayoḥ, ṣaṭ yakṛtplīhoṇḍukeṣu; grīvāyāṃ catasraḥ, aṣṭau
            hanvoḥ, ekaikā kākalakagalayoḥ, dve tāluni, ekā jihvāyāṃ, oṣṭhayor dve,
            nāsāyāṃ dve, dve netrayoḥ, gaṇḍayoścatasraḥ, karṇayor dve, catasro lalāṭe, ekā
            śirasīti; evam etāni pañca peśīśatāni || </l>

          <l xml:id="SS.3.5.38"> bhavati cātra | sirāsnāyvasthiparvāṇi sandhayaś ca
            śarīriṇām || peśībhiḥ saṃvṛtānyatra balavanti bhavantyataḥ || </l>

          <l xml:id="SS.3.5.39"> strīṇāṃ tu viṃśatiradhikā | daśa tāsāṃ stanayor
            ekaikasmin pañca pañceti, yauvane tāsāṃ parivṛddhiḥ; apatyapathe
            catasraḥ---tāsāṃ prasṛte 'bhyantarato dve, mukhāśrite bāhye ca vṛtte dve,
            garbhacchidrasaṃśritāstisraḥ, śukrārtavapraveśinyastisra eva | pittakvāśayayor
            madhye garbhaśayyā, yatra garbhastiṣṭhati || </l>

          <l xml:id="SS.3.5.40"> tāsāṃ
            bahalapelavasthūlāṇupṛthuvṛttahrasvadīrghāsthiramṛduślakṣṇakarkaśabhāvāḥ
            sandhyasthisirāsnāyupracchādakā yathāpradeśaṃ svabhāvata eva bhavanti || </l>

          <l xml:id="SS.3.5.41"> bhavati cātra | puṃsāṃ peśyaḥ purastādyāḥ proktā
            lakṣaṇamuṣkajāḥ || strīṇāmāvṛtya tiṣṭhanti phalamantargataṃ hi tāḥ || </l>

          <l xml:id="SS.3.5.42"> marmasirādhamanīsrotasāmanyatra pravibhāgaḥ || </l>

          <l xml:id="SS.3.5.43"> śaṅkhanābhyākṛtiryonistryāvartā sā prakīrtitā ||
            tasyāstṛtīye tvāvarte garbhaśayyā pratiṣṭhitā || </l>

          <l xml:id="SS.3.5.44"> yathā rohitamatsyasya mukhaṃ bhavati rūpataḥ ||
            tatsaṃsthānāṃ tathārūpāṃ garbhaśayyāṃ vidurbudhāḥ || </l>

          <l xml:id="SS.3.5.45"> ābhugno 'bhimukhaḥ śete garbho garbhāśaye striyāḥ || sa
            yoniṃ śirasā yāti svabhāvāt prasavaṃ prati || </l>

          <l xml:id="SS.3.5.46"> tvakparyantasya dehasya yo 'yamaṅgaviniścayaḥ ||
            śalyajñānādṛte naiśa varṇyate 'ṅgeṣu keṣucit || </l>

          <l xml:id="SS.3.5.47"> tasmānniḥsaṃśayaṃ jñānaṃ hartrā śalyasya vāñchatā ||
            śodhayitvā mṛtaṃ samyagdraṣṭavyayo 'ṅgaviniścayaḥ || </l>

          <l xml:id="SS.3.5.48"> pratyakṣato hi yaddṛṣṭaṃ śāstradṛṣṭaṃ ca yadbhavet ||
            samāsatastadubhayaṃ bhūyo jñānavivardhanam || </l>

          <l xml:id="SS.3.5.49"> tasmāt
            samastagātramaviṣopahatamadīrghavyādhipīḍitamavarṣaśatikaṃ niḥsṛṣṭāntrapurīṣaṃ
            puruṣamavahantyāmāpagāyāṃ nibaddhaṃ pañjarasthaṃ
            muñjavalkalakuśaśaṇādīnāmanyatamenāveṣṭitāṅgapratyaṅgamaprakāśe deśe kothayet,
            samyakprakuthitaṃ coddhṛtya tato dehaṃ saptarātrāduśīrabālaveṇuvalkalakūrcānām
            anyatamena śanaiḥ śanairavagharṣayaṃstvagādīn sarvāneva
            bāhyābhyantarānaṅgapratyaṅgaviśeṣān yathoktān lakṣayeccakṣuṣā || </l>

          <l xml:id="SS.3.5.50"> (ślokau cātra bhavataḥ |)
            <caesura/>
             na śakyaś cakṣuṣā draṣṭuṃ dehe sūkṣmatamo vibhuḥ |
            <caesura/>
             dṛśyate jñānacakṣurbhis tapaścakṣurbhir eva ca ||</l>

          <l xml:id="SS.3.5.51"> śarīre caiva śāstre ca dṛṣṭārthaḥ syādviśāradaḥ ||
            dṛṣṭaśrutābhayāṃ sandehamavāpohyācaret kriyāḥ ||</l>

          <p ana="trailer">iti suśrutasaṃhitāyāṃ śārīrasthāne
            śarīrasaṃkhyāvyākaraṇaśārīraṃ nāma pañcamo 'dhyāyaḥ ||5 ||</p>
        </div>

        <div n="6" type="adhyāya">
          <head>ṣaṣṭho 'dhyāyaḥ |</head>
          <l xml:id="SS.3.6.1"> athātaḥ pratyekamarmanirdeśaṃ śārīraṃ vyākhyāsyāmaḥ || </l>

          <l xml:id="SS.3.6.2"> yathovāca bhagavān dhanvantariḥ || </l>

          <l xml:id="SS.3.6.3"> saptottaraṃ marmaśatam | tāni marmāṇi pañcātmakāni
            bhavanti, tad yathā---māṃsamarmāṇi, sirāmarmāṇi, snāyumarmāṇi, asthimarmāṇi;
            sandhimarmāṇi ceti; na khalu māṃsasirāsnāyvasthisandhivyatirekeṇānyāni marmāṇi
            bhavanti, yasmān nopalabhyante || </l>

          <l xml:id="SS.3.6.4"> tatraikādaśa māṃsamarmāṇi, ekacatvāriṃśat sirāmarmāṇi,
            saptaviṃśatiḥ snāyumarmāṇi, aṣṭāv asthimarmāṇi, viṃśatiḥ sandhimarmāṇi ceti |
            tad etat saptottaraṃ marmaśatam || </l>

          <l xml:id="SS.3.6.5"> teṣām ekādaśaikasmin sakthni bhavanti, etenetarasakthi
            bāhū ca vyākhyātau, udarorasor dvādaśa, caturdaśa pṛṣṭhe, grīvāṃ pratyūrdhvaṃ
            saptatriṃśat || </l>

          <l xml:id="SS.3.6.6"> tatra sakthimarmāṇi
            kṣipratalahṛdayakūrcakūrcaśirogulphendrabastijānvāṇyūrvīlohitākṣāṇi viṭapaṃ
            ceti, etenetaratsakthi vyākhyātam | udarorasos tu
            gudabastinābhihṛdayastanamūla-stanarohitāpalāpānyapastambhau ceti |
            pṛṣṭhamarmāṇi tu
            kaṭīkataruṇakukundaranitambapārśvasandhibṛhatyaṃsaphalakānyaṃsau ceti |
            bāhumarmāṇi tu
            kṣipratalahṛdayakūrcakūrcaśiromaṇibandhendrabastikūrparāṇyūrvīlohitākṣaṇi
            kakṣadharaṃ ceti; etenetaro bāhurvyākhyātaḥ | jatruṇa ūrdhvaṃ (marmāṇi)
            catasro dhamanyo 'ṣṭau mātṛkā dve kṛkāṭike dve vidhure dve phaṇe dvāv apāṅgau
            dvāv āvartau dvāv utkṣepau dvau śaṅkhāv ekā sthapanī pañca sīmantāś catvāri
            śṛṅgāṭakānyeko 'dhipatiriti || </l>

          <l xml:id="SS.3.6.7"> tatra talahṛdayendrabastigudastanarohitāni māṃsamarmāṇi,
            nīladhamanīmātṛkāśṛṅgāṭakāpāṅgasthapanīphaṇastanamūlāpalāpāpastambhahṛdayanābhipārśvasandhibṛhatīlohitākṣorvyaḥ
            sirāmarmāṇi, āṇīviṭapakakṣadharakūrcakūrcaśirobastikṣiprāṃsavidhurotkṣepāḥ
            snāyumarmāṇi, kaṭīkataruṇanitambāṃsaphalakaśaṅkhāstvasthimarmāṇi,
            jānukūrparasīmantādhipatigulphamaṇibandhakukundarānartakṛkāṭikāś ceti
            sandhimarmāṇi || </l>

          <l xml:id="SS.3.6.8"> tāny etāni pañcavikalpāni marmāṇi bhavanti | tad
            yathā---sadyaḥprāṇaharāṇi, kālāntaraprāṇaharāṇi, viśalyaghnāni,
            vaikalyakarāṇi, rujākarāṇīti | tatra sadyaḥprāṇaharāṇy ekonaviṃśatiḥ,
            kālāntaraprāṇaharāṇi trayastriṃśat, trīṇi viśalyaghnāni, catuścatvāriṃśad
            vaikalyakarāṇi, aṣṭau rujākarāṇīti || </l>

          <l xml:id="SS.3.6.9"> bhavanti cātra |
            <caesura/>
             śṛṅgāṭakāny adhipatiḥ śaṅkhau kaṇṭhasirā gudam ||
            <caesura/>
             hṛdayaṃ bastinābhī ca ghnanti sadyo hatāni tu || </l>

          <l xml:id="SS.3.6.10"> vakṣomarmāṇi sīmantatalakṣiprendrabastayaḥ ||
            <caesura/>
             kaṭīkataruṇe sandhī pārśvajau bṛhatī ca yā || </l>

          <l xml:id="SS.3.6.11"> nitambāv iti caitāni kālāntaraharāṇi tu ||
            <caesura/>
             utkṣepau sthapanī caiva viśalyaghnāni nirdiśet || </l>

          <l xml:id="SS.3.6.12"> lohitākṣāṇi jānūrvīkūrcaniṭapakūrparāḥ ||
            <caesura/>
             kukundare kakṣadhare vidhure sakṛkāṭike || </l>

          <l xml:id="SS.3.6.13"> aṃsāṃsaphalakāpāṅgā nīle manye phaṇe tathā ||
            <caesura/>
             vaikalyakaraṇāny āhur āvartau dvau tathaiva ca || </l>

          <l xml:id="SS.3.6.14"> gulphau dvau maṇibandhau dvau dve dve kūrcaśirāṃsi ca ||
            <caesura/>
             rujākarāṇi jānīyād aṣṭāv etāni buddhimān ||
            <caesura/>
             kṣiprāṇi viddhamātrāṇi ghnanti kālāntareṇa ca || </l>

          <l xml:id="SS.3.6.15"> marmāṇi nāma māṃsasirāsnāyvasthisandhisannipātāḥ; teṣu
            svabhāvata eva viśeṣeṇa prāṇās tiṣṭhanti; tasmān marmasv abhihatās tāṃs tān
            bhāvan āpadyante || </l>

          <l xml:id="SS.3.6.16"> tatra sadyaḥprāṇaharāṇyāgneyāni, agniguṇeṣvāśu kṣīṇeṣu
            kṣapayanti; kālāntaraprāṇaharāṇi saumyāgneyāni, agniguṇeṣvāśu kṣīṇeṣu krameṇa
            ca somaguṇeṣu kālāntareṇa kṣapayanti; viśalyaprāṇaharāṇi vāyvyāni,
            śalyamukhāvaruddho yāvad antarvāyus tiṣṭhati tāvaj jīvati, uddhṛtamātre tu
            śalye marmasthānāśrito vāyurniṣkrāmati, tasmāt saśalyo jīvaty uddhṛtaśalyo
            mriyate (pākātpatitaśalyo vā jīvati) ; vaikalyakarāṇi saumyāni, somo hi
            sthiratvāc chaityāc ca trāṇāvalambanaṃ karoti;
            rujākarāṇyagnivāyuguṇabhūyiṣṭhāni, viśeṣataśca tau rujākarau, pāñcabhautikīṃ
            ca rujām āhur eke || </l>

          <l xml:id="SS.3.6.17"> kecid āhur māṃsādīnāṃ pañcānāmapi samastānāṃ vivṛddhānāṃ
            ca samavāyāt sadyaḥprāṇaharāṇi, ekahīnānām alpānāṃ vā kālāntaraprāṇaharāṇi,
            dvihīnānāṃ viśalyaprāṇaharāṇi, trihīnānāṃ vaikalyakarāṇi, ekasminn eva
            rujākarāṇīti | naivaṃ, yato 'sthimarmasvapyabhihateṣu śoṇitāamanaṃ bhavati || </l>

          <l xml:id="SS.3.6.18"> bhavanti cātra |
            <caesura/>
             caturvidhā yās tu sirāḥ śarīre prāyeṇa tā marmasu sanniviṣṭāḥ ||
            <caesura/>
             snāyvasthimāṃsāni tathaiva sandhīn santarpya dehaṃ pratipālayanti || </l>

          <l xml:id="SS.3.6.19"> tataḥ kṣte marmaṇi tāḥ pravṛddhaḥ samantato vāyur
            abhistṛṇoti ||vivardhamānas tu sa mātariśvā rujaḥ sutīvrāḥ pratanoti kāye || </l>

          <l xml:id="SS.3.6.20"> rujābhibhūtaṃ tu tataḥ śarīraṃ pralīyate naśyati cāsya
            saṃjñā || ato hi śalyaṃ vinihartumicchanmarmāṇi yatnena parīkṣya karṣet || </l>

          <l xml:id="SS.3.6.21"> etenaśeṣaṃ vyākhyātam || </l>

          <l xml:id="SS.3.6.22"> tatra sadyaḥprāṇaharam ante viddhaṃ kālāntareṇa mārayati,
            kālāntaraprāṇaharam ante viddhaṃ vaikalyamāpādayati viśalyaprāṇaharaṃ ca,
            vaikalyakaraṃ kālāntaraṃ kleśayati rujāṃ ca karoti, rujākaramatīvravedanaṃ
            bhavati || </l>

          <l xml:id="SS.3.6.23"> tatra sadyaḥprāṇaharāṇi saptarātrābhyantarān mārayati,
            kālāntaraprāṇaharāṇi pakṣān māsād vā, teṣv api kṣiprāṇi kadācid āśu mārayanti,
            viśalyaprāṇaharāṇi vaikalyakarāṇi ca kadācid atyabhihatāni mārayanti || </l>

          <l xml:id="SS.3.6.24"> uta ūrdhvaṃ pratyekaśo marmasthānāni
            vyākhyāsyāmaḥ---tatra pādasyāṅguṣṭhāṅgulyor madhye kṣipraṃ nāma marma, tatra
            viddhasyākṣepakeṇa maraṇaṃ; madhyamāṅgulīm anupūrvaṇa madhye pādatalasya
            talahṛdayaṃ nāma , tatrāpi rujābhir maraṇaṃ; kṣipratyopariṣṭādubhayataḥ kūrco
            nāma, tatra pādasya bhramaṇavepane bhavataḥ; gulphasandher adha ubhayataḥ
            kūrcaśiro nāma, tatra rujāśophau; pādajaṅghayoḥ sandhāne gulpho nāma, tatra
            rujaḥ stabdhapādatā khañjatā vā; pārṣṇiṃ prati jaṅghāmadhye indribastir nāma,
            tatra śoṇitakṣayeṇa maraṇaṃ; jaṅghorvoḥ sandhāne jānu nāma, tatra khañjatā;
            jānuna ūrdhvam ubhayatas tryaṅgulamāṇī nāma, tatra śophābhivṛddhiḥ
            stabdhasakthitā ca; ūrumadhye ūrvī nāma, tatra śoṇitakṣayāt sakthiśoṣaḥ; ūrvyā
            ūrdhvam adho vaṅkṣaṇasaṃdher-ūrumūle lohitākṣaṃ nāma, tatra lohitakṣayeṇa
            pakṣāghātaḥ sakthiśoṣo vā; vaṅkṣaṇavṛṣaṇayor antare niṭapaṃ nāma, tatra
            ṣāṇḍhyam alpaśukratā vā bhavati; evam etāny ekādaśa sakthimarmāṇi vyākhyātāni
            | etenetarasakthi bāhū ca vyākhyātau | viśeṣatas tu yāni sakthni
            gulphajānuviṭapāni tāni bāhau maṇibandhakūrparakakṣadharāṇi; yathā
            vaṅkṣaṇavṛṣaṇayor antare viṭapamevaṃ vakṣaḥkakṣayor madhye kakṣadharaṃ, tasmin
            viddhe ta evopadravāḥ; viśeṣatas tu maṇibandhe kuṇṭhatā, kūrparākhye kuṇiḥ,
            kakṣadhare pakṣāghātaḥ | evam etāni catuścatvāriṃśacchākhāsu marmāṇi
            vyākhyātāni || </l>

          <l xml:id="SS.3.6.25"> ata ūrdhvam udarorasor-marmāṇy anuvyākhyāsyāmaḥ ---tatra
            vātavarconirasanaṃ sthūlāntraprativaddhaṃ gudaṃ nāma marma, tatra
            sadyomaraṇaṃ; alpamāṃsaśoṇito+bhyantarataḥ kṭyāṃ mutrāśayo bastirnāma, tatrāpi
            sadyomaraṃam aśmarīvraṇād ṛte, tatrāpy ubhayato bhinne na jāvati, ekato bhinne
            mūtrasrāvī vraṇo bhavati, sa tu yatnenopakrānto rohati; pakvāmāśayayor madhye
            sirāprabhāvā nābhir nāma, tatrāpi sadyo maraṇaṃ; stanayor madhyamadhiṣṭhāyor
            asyāmāśayadvāraṃ sattvarajastamasām adhiṣṭhānaṃ hṛdayaṃ nāma, tatrāpi sadya
            eva maraṇaṃ; stanayor adhastād dvyaṅgulam ubhayataḥ stanamūle nāma (marmaṇī),
            tatra kaphapūrṇakoṣṭhatayā kasaśvāsābhyāṃ mriyate; stanacūcukayor ūrdhvaṃ
            dvaṅgulamubhayataḥ stanarohitau nāma, tatra lohitapūrṇakoṣṭhatayā
            kāsaśvāsābhyāṃ ca mriyate; aṃsakūṭayor adhastāt pārśboparibhāgayor apalāpau
            nāma, tatra raktena pūyabhāvaṃ gatena maraṇaṃ; ubhayatroraso nāḍyau vātavahe
            apastambhau nāma, tatra vātapūrṇakoṣṭhatayā kāsaśvāsābhyāṃ ca maraṇaṃ; e am
            etāny udarorasor dvādaśa marmāṇi vyākhyātāni || </l>

          <l xml:id="SS.3.6.26"> ata ūrdhvaṃ pṛṣṭhamarmāṇi vyākhyāsyāmaḥ---tatra
            pṛṣṭhavaṃśam ubhayataḥ pratiśroṇikāṇḍamasthinī kaṭīkataruṇe nāma marmāṇī,
            tatra śoṇitakṣayāt pāṇḍurvivarṇo hīnarūpaśca mriyate, pārśvajaghanabahirbhāge
            pṛṣṭhavaṃśam ubhayato (nātinimne) kukundare nāma marmāṇi, tatra sparśājñānam
            adhaḥkāye ceṣṭopaghātaś ca; śroṇīkāṇḍayor upary āśayāc chādanau
            pārśvāntarapratibaddhau nitambau nāma, tatrādhaḥkāyaśoṣo daurbalyāc ca
            maraṇaṃ; adhaḥpārśvāntarapratibaddhau jaghanapārśvamadhyayos tiryag ūrdhvaṃ ca
            jaghanāt pārśvasandhī nāma, tatra lohitapūrṇakoṣṭhatayā mriyate;
            stanamūlādṛjūbhayateḥ pṛṣṭhavaṃśasya bṛhatyau nāma, tatra
            śoṇitātipravṛttinimittair upadravair mriyate; pṛṣṭhopari pṛṣṭhavaṃśam
            ubhayatas trikasaṃbaddhe aṃsaphalake nāma, tatra bāhvoḥ svāpaśoṣau;
            bāhumūrdhagrīvāmadhye 'sapīṭhasakandhanibandhanāvaṃsau nāma, tatra
            stabdhabāhutā; evam etāni caturdaśa pṛṣṭhamarmāṇi vyākhyātāni || </l>

          <l xml:id="SS.3.6.27"> ata ūrdhvamūrdhvajatrugatāni vyākhyāsyāmaḥ---tatra
            kaṇṭhanāḍīm ubhayataś catasro dhamanyo dve nīle dve ca manye vyatyāsena, tatra
            mūkatā svaravaikṛtamarasagrāhitā ca; grīvāyām ubhayataś-catasraḥ sirā mātṛkāḥ,
            tatra sadyomaraṇaṃ; śirogrīvayoḥ sandhāne kṛkāṭike nāma, tatra calamūrdhatā;
            karṇapṛṣṭhato 'dhaḥsaṃśrite vidhure nāma, tatra bādhiryaṃ; ghrāṇamārgam
            ubhayataḥ srotomārgapratibaddhe abhyantarataḥ phaṇe nāma, tatra gandhājñānaṃ;
            bhrūpucchāntayor adho 'kṣṇorbāhyato 'pāṅgau nāma, tatrāndhyaṃ dṛṣṭyupaghāto
            vā; bhruvor upari nimnayor āvartau nāma, tatrāpyāndhyaṃ dṛṣṭyupaghāto vā;
            bhruvoḥ pucchāntayor upari karṇalalāṭayor madhye śaṅkhau nāma, tatra
            sadyomaraṇaṃ; śaṅkhayor upari keśānta utkṣepau nāma, tatra saśalyo jīvati
            pākāt patitaśalyo vā noddhṛtaśalyaḥ; bhruvor madhye sthapanī nāma,
            tatrotkṣepavat; pañca sandhayaḥ śirasi vibhaktāḥ sīmantā nāma,
            tatronmādabhayacittamāśairmaraṇaṃ; ghrāṇaśrotrākṣijihvāsantarpaṇīnāṃ sirāṇāṃ
            madhye sirāsannipātaḥ śṛṅgāṭakāni, tāni catvāri marmāṇi, tatrāpi sadyo
            maraṇaṃ; mastakābhyantarata upariṣṭāt sirāsandhisannipāto romāvarto 'dhipatiḥ,
            tatrāpi sadya eva | evam etāni saptatriṃśad ūrdhvajatrugatāni marmāṇi
            vyākhyātāni || </l>

          <l xml:id="SS.3.6.28"> bhavanti cātra |
            <caesura/>
             ūrdhyaḥ śirāṃsi viṭape ca sakakṣapārśve ekaikamaṅgulamitaṃ stanapūrvamūlam ||
            <caesura/>
             viddhyaṅguladvayamitaṃ maṇibandhagulphaṃ trīṇy eva jānu saparaṃ saha
            kūrparābhyām || </l>

          <l xml:id="SS.3.6.29"> hṛdbastikūrcagudanābhi vadanti mūrdhni catvāri pañca ca
            gale daśa yāni ca dve ||
            <caesura/>
             tāni svapāṇitalakuñcitasaṃmitāni śeṣāṇyavehi parivistarato 'ṅgulārdhām || </l>

          <l xml:id="SS.3.6.30"> etatpramāṇamabhivīkṣya vadanti tajjñāḥ śastreṇa
            karmakaraṇaṃ parihṛtya kāryam ||
            <caesura/>
             pārśvābhighātitamapīha nihanti marma tasmād dhi marmasadanaṃ parivarjanīyam
            || </l>

          <l xml:id="SS.3.6.31"> cchinneṣu pāṇicaraṇeṣu sirā narāṇāṃ
            saṅkocamīyurasṛgalpamato nireti ||
            <caesura/>
             prāpyāmitavyasanamugramato manuṣyāḥ saṃcchinniśākhataruvannidhanaṃ na yānti
            || </l>

          <l xml:id="SS.3.6.32"> kṣipreṣu tatra sataleṣu hateṣu raktaṃ gacchatyatīva
            pavanaś ca rujaṃ karoti ||
            <caesura/>
             evaṃ vināśam upayānti hi tatra viddhā vṛkṣā ivāyudhavighātanikṛttamūlāḥ || </l>

          <l xml:id="SS.3.6.33"> tasmāt tayor abhihatasya tu pāṇipādaṃ chettavyamāśu
            maṇibandhanagulphadeśe ||
            <caesura/>
             marmāṇi śalyaviṣayārdham udāharanti yasmāc ca marmasu hatā na bhavanti sadyaḥ
            || </l>

          <l xml:id="SS.3.6.34"> jīvanti tatra yadi vaidyaguṇena ke cit te prāpnuvanti
            vikalatvamasaṃśayaṃ hi ||
            <caesura/>
             saṃbhinnajarjaritakoṣṭhaśiraḥkapālā jīvanti śastravi(ni)hataiś ca
            śarīradeśaiḥ || </l>

          <l xml:id="SS.3.6.35"> chinnaiś ca sakthibhujapādakarair-aśeṣairyeṣāṃ na
            marmapatitā vividhāḥ prahārāḥ ||
            <caesura/>
             somamārutatejāṃsi rajaḥsattvatamāṃsi ca ||
            <caesura/>
             marmasu prāyaśaḥ puṃsāṃ bhūtātmā cāvatiṣṭhate || </l>

          <l xml:id="SS.3.6.36"> marmasv abhihatās tasmān na jīvanti śarīriṇaḥ ||
            <caesura/>
             indriyārtheṣv asaṃprāptir manobuddhiviparyayaḥ || </l>

          <l xml:id="SS.3.6.37"> rujaś ca vividhās tīvrā bhavanty āśuhare hate ||
            <caesura/>
             hate kālāntaraghne tu dhruvo dhātukṣayo nṛṇām || </l>

          <l xml:id="SS.3.6.38"> tato dhātukṣayāj jantur vedanābhiś ca naśyati ||
            <caesura/>
             hate vaikalyajanane kevalaṃ vaidyanaipuṇāt || </l>

          <l xml:id="SS.3.6.39"> śarīraṃ kriyayā yuktaṃ vikalatvam avāpnuyāt ||
            <caesura/>
             viśalyaghneṣu vijñeyaṃ pūrvoktaṃ yac ca kāraṇam || </l>

          <l xml:id="SS.3.6.40"> rujākarāṇi marmāṇi kṣatāni vividhā rujaḥ ||
            <caesura/>
             kurvanty ante ca vaikalyaṃ kuvaidyavaśago yadi || </l>

          <l xml:id="SS.3.6.41"> chedabhedābhighātebhyo dahanād dāraṇā dapi ||
            <caesura/>
             upaghātaṃ vijānīyān marmaṇāṃ tulyalakṣaṇam || </l>

          <l xml:id="SS.3.6.42"> marmābhighātas tu ca kaś cid asti yo 'lpātyayo vā'pi
            niratyayo vā ||
            <caesura/>
             prāyeṇa marmasv abhitāḍitās tu vaikalyam ṛcchanty atha vā mriyante || </l>

          <l xml:id="SS.3.6.43"> marmāṇ yadhiṣṭhāya hi ye vikārā mūrcchanti kāye vividhā
            narāṇām ||
            <caesura/>
             prāyeṇa te kṛcchratamā bhavanti narasya yatnair api sādhyamānāḥ ||</l>

          <p ana="trailer">iti suśrutasaṃhitāyāṃ śārīrasthāne pratyekamarmanirdeśaśārīraṃ
            nāma ṣaṣṭho 'dhyāyaḥ ||6 ||</p>
        </div>

        <div n="7" type="adhyāya">
          <head>saptamo 'dhyāyaḥ |</head>
          <l xml:id="SS.3.7.1"> athātaḥ sirāvarṇavibhaktiṃ nāma śārīraṃ vyākhyāsyāmaḥ || </l>

          <l xml:id="SS.3.7.2"> yathovāca bhagavān dhanvantariḥ || </l>

          <l xml:id="SS.3.7.3"> sapta sirāśatāni bhavanti; yābhir idaṃ śarīram ārāma iva
            jalahāriṇībhiḥ kedāra iva ca kulyābhir upasnihyate 'nugṛhyate
            cākuñcanaprasāraṇādibhir viśeṣaiḥ; drumapatrasevanīnām iva ca tāsāṃ pratānāḥ;
            tāsāṃ nābhir mūlaṃ, tataś ca prasaranty ūrdhvam adhas tiryak ca || </l>

          <l xml:id="SS.3.7.4"> bhavataś cātra </l>

          <l xml:id="SS.3.7.4.1">yāvatyas tu sirāḥ kāye saṃbhavanti śarīriṇām ||
            <caesura/>
             nābhyāṃ sarvā nibaddhāstāḥ pratanvanti samantataḥ || </l>

          <l xml:id="SS.3.7.5"> nābhisthāḥ prāṇināṃ prāṇāḥ prāṇān nābhir vyupāśritā ||
            <caesura/>
             sirābhir āvṛtā nābhiś cakranābhir ivārakaiḥ || </l>

          <l xml:id="SS.3.7.6"> tāsāṃ mūlasirāś catvāriṃśat; tāsāṃ vātavāhinyo daśa,
            pittavāhinyo daśa, kaphavāhinyo daśa, daśa raktavāhinyaḥ | tāsāṃ tu
            vātavāhinīnāṃ vātasthānagatānāṃ pañcasaptatiśataṃ bhavati, tāvatya eva
            pittavāhinyaḥ pittasthāne, kaphavāhinyaś ca kaphasthāne, raktavāhinyaś ca
            yakṛtplīhnoḥ, evam etāni sapta sirāśatāni || </l>

          <l xml:id="SS.3.7.7"> tatra vātavāhinyaḥ sirā ekasmin sakthni pañcaviṃśatiḥ,
            etenetarasakthi bāhū ca vyākhyātau | viśeṣatastu koṣṭhe caturstriṃśat; tāsāṃ
            gudameḍhrāśritāḥ śroṇyāmaṣṭau, dve dve pārśvayoḥ, ṣaṭ pṛṣṭhe, tāvatya eva
            codare, daśa vakṣasi | ekacatvāriṃśajjatruṇa ūrdhvaṃ, tāsāṃ caturdaśa
            grīvāyāṃ, karṇayoścatasraḥ, nava jihvāyāṃ, ṣaṭ nāsikāyāṃ, aṣṭau netrayoḥ, evam
            etat pañcasaptatiśataṃ vātavahānāṃ sirāṇāṃ vyākhyātaṃ bhavati | eṣa eva
            vibhāgaḥ śeṣāṇām api | viśeṣatas tu pittavāhinyo netrayor daśa, karṇayor dve;
            evaṃ raktavāhāḥ kaphavahāś ca | evam etāni sapta sirāśatāni savibhāgāni
            vyākhyātāni || </l>

          <l xml:id="SS.3.7.8"> bhavanti cātra | </l>

          <l xml:id="SS.3.7.8.1">kriyāṇāmapratīghātamamohaṃ buddhikarmaṇām ||
            <caesura/>
             karotyanyān guṇāṃś cāpi sirāḥ pavanaścaran || </l>

          <l xml:id="SS.3.7.9"> yadā tu kupito vāyuḥ svāḥ sirāḥ pratipadyate ||
            <caesura/>
             tadā'sya vividhā rogā jāyante vātasaṃbhavāḥ || </l>

          <l xml:id="SS.3.7.10"> bhrājiṣṇutāmannarucimagnidīptimarogatām ||
            <caesura/>
             saṃsarpatsvāḥ sirāḥ pittaṃ kuryāc cānyānguṇūnapi || </l>

          <l xml:id="SS.3.7.11"> yadā prakutitaṃ pittaṃ sevate svavahāḥ sirāḥ ||
            <caesura/>
             tadā'sya vividhā rogā jāyante pittasaṃbhavāḥ || </l>

          <l xml:id="SS.3.7.12"> snehamaṅgeṣu sandhīnāṃ sthairyaṃ balamudīrṇatām ||
            <caesura/>
             karotyanyān guṇāṃś cāpi balāsaḥ svāḥ sirāścaran || </l>

          <l xml:id="SS.3.7.13"> yadā tu kupitaḥ śleṣmā svāḥ sirāḥ pratipadyate ||
            <caesura/>
             tadā'sya vividhā rogā jāyante śleṣmasaṃbhavāḥ || </l>

          <l xml:id="SS.3.7.14"> dhātūnāṃ pūraṇaṃ sparśajñānamasaṃśayam ||
            <caesura/>
             svāḥ sirāḥ saṃcaradraktaṃ kuryāc cānyān guṇānapi || </l>

          <l xml:id="SS.3.7.15"> yadā tu kupitaṃ raktaṃ sevate svavahāḥ sirāḥ ||
            <caesura/>
             tadā'sya vividhā rogā jāyante raktasaṃbhavāḥ || </l>

          <l xml:id="SS.3.7.16"> na hi vātaṃ sirāḥ kāścinna pittaṃ kevalaṃ tathā ||
            <caesura/>
             śleṣmāṇāṃ vā vahantyetā ataḥ sarvavahāḥ smṛtāḥ || </l>

          <l xml:id="SS.3.7.17"> praduṣṭānāṃ hi doṣāṇāṃ mūrcchitānāṃ pradhāvatām ||
            <caesura/>
             dhruvamunmāragagamanamataḥ sarvavahāḥ smṛtāḥ || </l>

          <l xml:id="SS.3.7.18"> tatrāruṇā vātavahāḥ pūryante vāyunā sirāḥ ||
            <caesura/>
             pittāduṣṇāś ca nīlāśca, śītā gauryaḥ sthirāḥ kaphāt ||
            <caesura/>
             asṛgvahās tu rohiṇyaḥ sirā nātyuṣṇaśītalāḥ || </l>

          <l xml:id="SS.3.7.19"> ata ūrdhvaṃ pravakṣyāmi na vidhyedāḥ sirā bhiṣak ||
            <caesura/>
             vaikslyaṃ maraṇaṃ cāpi vyadhāttāsāṃ djrivaṃ bhavet || </l>

          <l xml:id="SS.3.7.20"> sirāśatāni catvāri vidyācchākhāsu buddhimān ||
            <caesura/>
             ṣaṭtriṃśac ca śataṃ koṣṭhe catuḥṣaṣṭiṃ ca mūrdhani || </l>

          <l xml:id="SS.3.7.21"> śākhāsu ṣoḍaśa sirāḥ koṣṭhe dvātriṃśadeva tu ||
            <caesura/>
             pañcāśajjatruṇaścordhvamavyadhyāḥ parikīrtitāḥ || </l>

          <l xml:id="SS.3.7.22"> tatra sirāśatamekasmin sakthni bhavati; tāsāṃ jāladharā
            tvekā, tisraś cābhyantarāḥ---tatrorvīsaṃjñe dve, lohitākṣasaṃjñā caikā,
            etāstvavyadhyāḥ; etenetarasakthi bāhū ca vyākhyātau; evamaśastrakṛtyāḥ ṣoḍaśa
            śākhāsu | dvātriṃśacchroṇyāṃ, tāsāmaṣṭāvaśastrakṛtyāḥ---dve dve viṭapayoḥ,
            kaṭīkataruṇayośca; aṣṭāvaṣṭāvekaikasmin pārśve, tāsāmekaikāmūrdhvagāṃ
            pariharet, pārśvasandhigate ca dve; catasro viṃśatiś ca pṛṣṭhe
            pṛṣṭhavaṃśamubhayataḥ, tāsāmūrdhvagāminyau dve dve pariharedbṛhatīsire;
            tāvatya evodare, tāsāṃ meḍhopari romarājīmubhayato dve dve pariharet;
            catvāriṃśadvakṣasi, tāsāṃ caturdaśāśastrakṛtyāḥ---hṛdaye dve, dve dve
            stanamūle, stanarohitāpalāpastambheṣūbhayato 'ṣṭau; evaṃ
            dvātriṃśadaśastrakṛtyāḥ pṛṣṭhodaroraḥsu bhavanti | catuḥṣaṣṭisirāśataṃ jatruṇa
            ūrdhvaṃ bhavati; tatra ṣaṭpañcāśacchirodharāyāṃ, tāsāmaṣṭau catasraś ca
            marmasaṃjñāḥ pariharet, dve kṛkāṭikayoḥ, dve vidhurayoḥ, evaṃ grīvāyāṃ
            ṣoḍaśāvyadhyāḥ; hanvor ubhayato 'ṣṭāv aṣṭau, tāsāṃ tu sandhidhamanyau dve dve
            pariharet; ṣaṭtriṃśajjihvāyāṃ, tāsāmadhaḥ ṣoḍaśāśastrakṛtyāḥ, rasavahe dve,
            vāgvahe ca dve; dvirdvādaśa nāsāyāṃ, tāsāmaupanāsikyaścatasraḥ pariharet,
            tāsām eva ca tālunyekāṃ mṛdāvuddeśe; aṣṭatriṃśadubhayor netrayoḥ,
            tāsāmekāmapāṅgayoḥ pariharet; karṇayor daśa, tāsāṃ śabdavāhinīmekaikāṃ
            pariharet; nāsānetragatās tu lalāṭe ṣaṣṭiḥ, tāsāṃ keśāntānugatāścatasraḥ
            (pariharet), āvartayor ekaikā, sthapanyāṃ caikā, parihartavyā; śaṅkhayor daśa,
            tāsāṃ śaṅkhasandhigatāmekaikāṃ pariharet; (ityetā nāsānetragatā boddhavyāḥ)
            dvādaśa mūrdhni, tāsām utkṣepayor dve pariharet, sīmanteṣv ekaikāṃ, ekām
            adhipatāv iti; evam aśastrakṛtyāḥ pañcāśaj jatruṇa ūrdhvam iti || </l>

          <l xml:id="SS.3.7.23"> bhavati cātra | </l>

          <l xml:id="SS.3.7.23.1">vyāpnuvantyabhito dehaṃ nābhitaḥ prasṛtāḥ sirāḥ ||
            <caesura/>
             pratānāḥ padminīkandādbisādīnāṃ yathā jalam ||</l>

          <p ana="trailer">iti suśrutasaṃhitāyāṃ śārīrasthāne sirāvrṇavibhaktiśārīraṃ nāma
            saptamo 'dhyāyaḥ ||7 ||</p>
        </div>

        <div n="8" type="adhyāya">
          <head>aṣṭamo 'dhyāyaḥ |</head>
          <l xml:id="SS.3.8.1"> athātaḥ sirāvyadhavidhiśārīraṃ vyākhyāsyāmaḥ || </l>

          <l xml:id="SS.3.8.2"> yathovāca bhagavān dhanvantariḥ || </l>

          <l xml:id="SS.3.8.3">
            bālasthavirarūkṣakṣatakṣīṇabhīrupariśrāntamadyādhvastrīkarṣitavamitaviriktāsthāpitānuvāsitajāgaritaklībakṛśagārbhiṇīnāṃ
            kāsaśvāsaśoṣapravṛddhajvarākṣepakapakṣāghātopavāsapipāsāmūrcchāprapīḍitānāṃ ca
            sirāṃ na vidhyet, yāś cāvyadhyāḥ, vyadhyāś cādṛṣṭāḥ, dṛṣṭāś cāyantritāḥ,
            yantritāś cānutthitā iti || </l>

          <l xml:id="SS.3.8.4"> śoṇitāvasekasādhyāś ca ye vikārāḥ prāgabhihitāsteṣu
            cāpakveṣv anyeṣu cānukteṣu yathābhyāsaṃ yathānyāyaṃ ca sirāṃ vidhyet || </l>

          <l xml:id="SS.3.8.5"> pratiṣiddhānām api ca viṣopasargātyayikeṣu
            sirāvyadhanamapratiṣiddham || </l>

          <l xml:id="SS.3.8.6"> tatra snigdhasvinnamāturaṃ yathādoṣapratyanīkaṃ
            dravaprāyamannaṃ bhuktavantaṃ yavāgūṃ pītavantaṃ vā yathākālam upasthāpyāsīnaṃ
            sthitaṃ cā prāṇānabādhamāno vastrapaṭṭacarmāntarvalkalalatānām anyatamena
            yantrayitvā nātigāḍhaṃ nātiśithilaṃ śarīrapradeśamāsādya prāptaṃ śastramādāya
            sirāṃ vidhyet || </l>

          <l xml:id="SS.3.8.7"> naivātiśīte nātyuṣṇe na pravāte na cābhrite || sirāṇāṃ
            vyadhanaṃ kāryamaroge vā kadācana || </l>

          <l xml:id="SS.3.8.8"> tatra vyadhyasiraṃ puruṣaṃ
            pratyādityamukhamaratnimātrocchrite upaveśyāsane sakthnorākuñcitayor niveśya
            kūrparau sandhidvayasyopari hastāvantargūḍhāṅguṣṭhakṛtamuṣṭīmanyayoḥ
            sthāpayitvā yantraṇaśāṭakaṃ grīvāmuṣṭyor upari parikṣipyānyena puruṣeṇa paś
            cātsthitena vāmahastenottānena śāṭakāntadvayaṃ grāhayitvā tato vaidyo
            brūyāt---dakṣiṇahastena sirotthāpanārthaṃ ca yantraṃ pṛṣṭhamadhye pīḍayeti,
            karmapuruṣaṃ ca vāyupūrṇamukhaṃ sthāpayet;
            eṣauttamāṅgagatānāmantarmukhavarjānāṃ sirāṇāṃ nyadhane yantraṇavidhiḥ | tatra
            pādamīṣatsaṃkucitamuccaiḥ kṛtvā vyadhyasirapādaṃ jānusandheradhaḥ
            śāṭakenāveṣṭya hastābhyāṃ prapīḍyāgulphaṃ vyadhyapradeśasyopari caturaṅgule
            plotādīnāmanyatamena baddhvā vā pādasirāṃ vidhyet | athopariṣṭāddhastau
            gūḍhāṅguṣṭhakṛtamuṣṭī samyagāsane sthāpayitvā sukhopaviṣṭasya pūrvavadyantraṃ
            baddhvā hastasirāṃ vidhyet | gṛdhrasīviśvācyoḥ saṅkucitajānukūrparasya |
            śroṇīpṛṣṭhaskandheṣūnnāmitapṛṣṭhasyāvākśiraskasyopaviṣṭasya
            visphūrjitapṛṣṭhasya vidhyet | udarorasoḥ prasāritoraskasyonnāmitaśiraskasya
            visphūrjitadehasya | bāhubhyāmavalambamānadehasya pārśvayoḥ |
            avanāmitameḍhrasya meḍhre | unnamitavidaṣṭajihvāgrasyādhojihvāyām |
            ativyātānanasya tāluni dantamūleṣu ca | evaṃ yantropāyānanyāṃśca
            sirotthāpanahetūn buddhyā'vekṣya śarīravaśena vyādhivaśena ca vidadhyāt || </l>

          <l xml:id="SS.3.8.9"> māṃsaleṣv avakāśeṣu yavamātraṃ śastraṃ nidadhyāt, ato
            'nyeṣv ardhayavamātraṃ vrīhimātraṃ vā vrīhimukhena, asthnām upari kuṭhārikayā
            vidhyedardhayavamātram || </l>

          <l xml:id="SS.3.8.10"> bhavanti cātra | vyabhre varṣāsu vidhyeta(ttu) grīṣmakāle
            tu śītale || hemantakāle madhyāhne śastrakālāstrayaḥ smṛtāḥ || </l>

          <l xml:id="SS.3.8.11"> samyakśastranipātena dhārayā yā sravedasṛk || muhūrtaṃ
            ruddhā tiṣṭhec ca suviddhāṃ tāṃ vinirdiśet || </l>

          <l xml:id="SS.3.8.12"> yathā kusumbhapuṣpebhayaḥ pūrvaṃ sravati pītikā || tathā
            sirāsu viddhāsu duṣṭamagre pravartate || </l>

          <l xml:id="SS.3.8.13"> mūrcchitasyātibhītasya śrāntasya tṛṣitasya ca || na
            vahanti sirā viddhāstathā'nutthitayantritāḥ || </l>

          <l xml:id="SS.3.8.14"> kṣīṇasya bahudoṣasya mūrcchayā+abhihatasya ca || bhūyo
            'parāhṇe visrāvyā sā'paredyustryahe 'pi vā || </l>

          <l xml:id="SS.3.8.15"> raktaṃ saśeṣadoṣaṃ tu kuryād api vicakṣaṇaḥ || na
            cātiprasrūtaṃ kuryāc cheṣaṃ saṃśamanairjayet || </l>

          <l xml:id="SS.3.8.16"> balino bahudoṣasya vayaḥsthasya śarīriṇaḥ || paraṃ
            pramāṇamicchanti prasthaṃ śoṇitamokṣaṇe || </l>

          <l xml:id="SS.3.8.17"> tatra
            pādadāhapādaharṣāvabāhukacippavisarpavātaśoṇitavātakaṇṭakavicarcikāpādadārīprabhṛtiṣu
            kṣipramarmaṇa upariṣṭād dvyaṅgule vrīhimukhena sirāṃ vidhyet, , ślīpade
            taccikitsite yathā vakṣyate, kroṣṭukaśiraḥkhañjapaṅulavātavedanāsu jaṅghāyāṃ
            gulphasyopari caturaṅgule, apacyāmindrabasteradhastād dvyaṅgule,
            jānusandheruparyadho vā caturaṅgule gṛdhrasyāṃ, ūrumūlasaṃśritāṃ galagaṇḍe,
            etenetarasakthi bāhū ca vyākhyātau; viśeṣatas tu vāmabāhau
            kūrparasandherabhyantarato bāhūmadhye plīhni kaniṣṭhikānāmikayor madhye vā,
            evaṃ dakṣiṇabāhau yakṛdākhye(kaphodare ca, ) etām eva ca kāsaśvāsayor
            apyādiśanti, gṛdhrasyāmiva viśvācyāṃ, śroṇiṃ prati samantād dvyaṅgule
            pravāhikāyāṃ śūlinyāṃ, parivartikopadaṃśaśūkadoṣaśukravyāpatsu meḍhramadhye,
            (vṛṣaṇayoḥ pārśve mūtravṛddhyāṃ, nābheradhaścaturaṅgule sevanyāṃ vāmapārśve
            dakodare, ) vāmapārśve kakṣāstanayor antare 'ntarvidradhau pārśvaśūle ca ,
            bāhuśoṣāvabāhukayor apyeke vadantyaṃsayor antare, trikasandhimadhyagatāṃ
            tṛtīyake, adhaḥskandhasandhigatāmanyatarapārśvasaṃsthitāṃ caturthake,
            hanusandhimadhyagatāmapasmāre, śaṅkhakeśāntasandhigatāmuro 'pāṅgalalāṭeṣu
            conmāde, jihvārogeṣv adhojihvāyāṃ dantavyādhiṣu ca, tāluni tālvyeṣu, karṇayor
            upari samantāt karṇaśūle tadrogeṣu ca, gandhāgrahaṇe vāsārogeṣu ca nāsāgre,
            timirākṣipākaprabhṛtiṣvakṣyāmayeṣūpanāsike lālāṭyāmapāṅgyāṃ vā, etā eva ca
            śirorogādhimanthaprabhṛtiṣu rogeṣviti || </l>

          <l xml:id="SS.3.8.18"> ata ūrdhvaṃ duṣṭavyadhanamanuvyākhyāsyāmaḥ, tatra
            durviddhā'tividhā kuñcitā piccitā kuṭṭitā'prasrutā'tyudīrṇā+ante 'bhihatā
            pariśuṣkā kūṇitāvepitā'nutthitaviddhā śastrahatā tiryagviddhā'paviddhā'vyadhyā
            vidrutā dhenukā punaḥ punarviddhā māṃsasirāsnāyvasthisandhimarmasu ceti
            viṃśatirduṣṭavyadhāḥ || </l>

          <l xml:id="SS.3.8.19"> tatra yā sūkṣmaśastraviddhā+avyaktamasṛk
            sravatirujāśophavatī ca sā durviddhā, pramāṇātiriktaviddhāyāmantaḥ praviśati
            śoṇitaṃ śoṇitātipravṛttirvā sā'tividdhā, kuñcitāyāmapyevaṃ,
            kuṇṭhaśastrapramathitā pṛthulībhāvamāpannā piccitā, anāsāditā punaḥ
            punarantayoś ca bahuśaḥ śastrābhihatā kuṭṭitā, śītabhayamūrcchābhir
            apravṛttaśoṇitā'prasrutā, tīkṣṇamahāmukhaśastraviddhā'tyudīrṇā,
            alparaktasrāviṇyanteviddhā ante 'bhihatā kṣīṇaśoṇitasyānilapūrṇā pariśuṣkā,
            caturbhāgā(ca)sāditā kiṃcitpravṛttaśoṇitā kūṇitā,
            duḥsthānabandhanādvepamānāyāḥ śoṇitasaṃmoho bhavati sā vepitā,
            anutthitaviddhāyāmapyevaṃ, chinnā'tipravṛttaśoṇitā kriyāsaṅgakarī śastrahatā,
            tiryakpraṇihitaśastrā kiṃciccheṣā tiryagviddhā, bahuśaḥ kṣatā
            hīnaśastrapraṇidhānenāpaviddhā, aśastrakṛtyā avyadhyā, anavasthitaviddhā
            vidrutā, pradeśasya bahuśo 'vaghaṭṭanādārohadvyadhā muhurmuhurḥ śoṇitasrāvā
            dhenukā, su kṣmaśastravyadhanādbahuśo bhinnā punaḥ punarviddhā,
            māṃsasnāyvasthisirāsandhimarmasu viddhā rujāṃ śophaṃ vaikalyaṃ maraṇaṃ
            cāpādayati || </l>

          <lg xml:id="SS.3.8.20">
            <l> bhavanti cātra | sirāsu śikṣito nāsti calā hyetāḥ svabhāvataḥ || matsyavat
              parivartante tasmād yatnena tāḍayet || </l>












          </lg>
          <lg xml:id="SS.3.8.21">
            <l> ajānatā gṛhīte tu śastre kāyanipātite || bhavanti vyāpadaścaitā bahavaś
              cāpy upadravāḥ || </l>












          </lg>
          <lg xml:id="SS.3.8.22">
            <l> snehādibhiḥ kriyāyogairna tathā lepanair api || yāntyāśu vyādhayaḥ śāntiṃ
              yathā samyak sirāvyadhāt || </l>












          </lg>
          <lg xml:id="SS.3.8.23">
            <l> sirāvyadhaścikitsārdhaṃ śalyatantre prakīrtitaḥ || yathā praṇihitaḥ
              samyagbastiḥ kāyacikitsate ||</l>












          </lg>
          <l xml:id="SS.3.8.24"> tatra
            snigdhasvinnavāntaviriktāsthāpitānuvāsitasirāviddhaiḥ
            parihartavyāni---krodhāyāsamaithuna-divāsvapnavāgvyāyāmayānādhyayavasthānāsanacaṅkramaṇaśītavātātapaviruddhāsātmyājīrṇānyābalalābhāt
            , māsameke manyante | eteśāṃ vistaram upariṣṭādvakṣyāmaḥ || </l>

          <lg xml:id="SS.3.8.25">
            <l> bhavataś cātra | sirāviṣāṇatumbais tu jalaukābhiḥ padais tathā ||
              avagāḍhaṃ yathāpūrvaṃ nirharedduṣṭaśoṇitam ||</l>












          </lg>
          <lg xml:id="SS.3.8.26">
            <l> avagāḍhe jalaukāḥ syāt pracchānaṃ piṇḍite hitam || sirā'ṅgavyāpake rakte
              śṛṅgālābū tvaci sthite ||</l>












          </lg>
          <p ana="trailer">iti suśrutasaṃhitāyāṃ śārīrasthāne sirāvyadhavidhiśārīraṃ
            nāmāṣṭame 'dhyāyaḥ ||8 ||</p>
        </div>

        <div n="9" type="adhyāya">
          <head>navamo 'dhyāyaḥ |</head>
          <l xml:id="SS.3.9.1"> athāto dhamanīvyākaraṇaṃ śārīraṃ vyākhyāsyāmaḥ || </l>

          <l xml:id="SS.3.9.2"> yathovāca bhagavān dhanvantariḥ || </l>

          <l xml:id="SS.3.9.3"> caturviṃśatirdhamanyo nābhiprabhavā abhihitāḥ | tatra
            kecidāhuḥ---sirādhamanīsrotasāmavibhāgaḥ, sirāvikārā eva hi dhamanyaḥ srotāṃsi
            ceti | tat tu na samyak, anyā eva hi dhamanyaḥ srotāṃsi ca sirābhyaḥ; kasmāt?
            vyañjanānyatvānmūlasanniyamāt karmavaiśeṣyādāgamācca; kevalaṃ tu
            parasparasannikarṣāt sadṛśāgamakarmatvāt saukṣmyācca
            vibhaktakarmaṇāmapyavibhāga iva karmasu bhavati || </l>

          <l xml:id="SS.3.9.4"> tāsāṃ tu khalu nābhiprabhavāṇāṃ dhamanīnāmūrdhvagā daśa,
            daśa cādhogāminyaḥ, catasrastiryaggāḥ || </l>

          <l xml:id="SS.3.9.5"> ūrdhvagāḥ
            śabdasparśarūparasagandhapraśvāsocchvāsajṛmbhitakṣuddhasitakathitaruditādīnviśeṣānabhivahantyaḥ
            śarīraṃ dhārayanti |tās tu hṛdayamabhiprapannāstridhā jāyante, tāstriṃśat |
            tāsāṃ tu vātapittakaphaśoṇitarasān dve dve vahatastā daśa,
            śabdarūparasagandhānaṣṭābhir gṛhṇīte, dvābhyāṃ bhāṣate, dvābhyāṃ ghoṣaṃ
            karoti, dvābhyāṃ svapiti, dvābhyāṃ pratibudhyate, dve cāśruvāhiṇyau, dve
            stanyaṃ striyā vahataḥ stanasaṃśrite, te eva śukraṃ narasya
            stanābhyāmabhivahataḥ, tāstvetāstriṃśat savibhāgā vyākhyātāḥ | etābhir ūrdhvaṃ
            nābherudarapārśvapṛṣṭhoraḥskandhagrīvābāhavo dhāryante yāpyante ca || </l>

          <l xml:id="SS.3.9.6"> bhavati cātra | </l>

          <l xml:id="SS.3.9.6.1"> ūrdhvaṃgamā(tā)stu kurvanti karmāṇy etāni sarvaśaḥ ||
            <caesura/>
             adhogamās tu vakṣyāmi karma tāsāṃ yathāyatham || </l>

          <l xml:id="SS.3.9.7"> adhogamāstu vātamūtrapurīṣaśukrārtavādīnyadho vahanti |
            tāstu pittāśayamabhipra(ti)pannāstatrasthamevānnapānarasaṃ
            vipakvamauṣṇyādvive(re)cayantyo 'bhivahantyaḥ śarīraṃ tarpayanti, arpayanti
            cordhvagānāṃ tiryaggāṇāṃ ca, rasasthānaṃ cābhipūrayanti, mūtrapurīṣasvedāṃś ca
            vive(re)cayanti; āmapakvāśayāntare ca tridhā jāyante, tāstriṃśat; tāsāṃ tu
            vātapittakaphaśoṇitarasān dve dve vahatastā daśa, dve 'nnavāhinyāvantrāśrite,
            toyavahe dve, mūtrabastimabhiprapanne mūtravahe dve, śukravahe dve
            śukraprādurbhāvāya, dve visargāya, te eva raktamabhivahato (visṛjataśca)
            nārīṇāmārtavasaṃjñaṃ, dve varconirasanyau sthūlāntrapratibaddhe,
            aṣṭāvanyāstiryaggāṇāṃ dhamanīnāṃ svedamarpayanti; tāstvetāstriṃśat savibhāgā
            vyākhyātāḥ | etābhir adhovābheḥ
            pakvāśayakaṭīmūtrapurīṣagudabastimeḍhrasakthīni dhāryante yāpyante ca || </l>

          <l xml:id="SS.3.9.8"> bhavati cātra | </l>

          <l xml:id="SS.3.9.8.1"> adhogamās tu kurvanti karmaṇy etāni sarvaśaḥ ||
            <caesura/>
             tiryaggāḥ saṃpravakṣyāmi karma cāsāṃ yathāyatham || </l>

          <l xml:id="SS.3.9.9"> tiryaggāṇāṃ tu catasṛṇāṃ dhamanīnāmekaikā śatadhā
            sahasradhā cottarottaraṃ vibhajyante, tāstvasaṅkhyeyāḥ, tābhir idaṃ śarīraṃ
            gavākṣitaṃ vibaddhamātataṃ ca, tāsāṃ mukhāni romakūpapratibaddhāni, yaiḥ
            svedamabhivahanti rasaṃ cābhitarpayantyantarbahiśca , tair eva
            cābhyaṅgapariṣekāvagāhālepanavīryāṇyantaḥśarīramabhipratipadyante tvaci
            vipakvāni, tair eva ca sparśaṃ sukhamasukhaṃ vā gṛhṇāti; tāstvetāścatasro
            dhamanyaḥ sarvāṅgagatāḥ savibhāgā vyākhyātāḥ || </l>

          <l xml:id="SS.3.9.10"> bhavataś cātra |</l>

          <l xml:id="SS.3.9.10.1"> yathā svabhāvataḥ khāni mṛṇāleṣu biseṣu ca ||
            <caesura/>
             dhamanīnāṃ tathā svāni raso yair upacīyate || </l>

          <l xml:id="SS.3.9.11"> pañcābhibhūtāstvatha pañcakṛtvaḥ pañcendriyaṃ pañcasu
            bhāvayanti || pañcendriyaṃ pañcasu bhāvayitvā pañcatvamāyānti vināśakāle || </l>

          <l xml:id="SS.3.9.12"> ata ūrdhvaṃ srotasāṃ mūlaviddhalakṣaṇam upadekṣyāmaḥ |
            tāni tu prāṇānnodakarasaraktamāṃsamedomūtrapurīṣaśukrārtavavahāni, yeṣv
            avikāraḥ; ekeṣāṃ bahūni; eteṣāṃ viśeṣā bahavaḥ | tatra prāṇavahe dve, tayor
            mūlaṃ hṛdayaṃ rasavāhinyaśca dhamanyaḥ, tatra viddhyasya
            krośanavinamanamohanabhramaṇavepanāni maraṇaṃ vā bhavati; annavahe dve, tayor
            mūlamāmāśayo 'nnavāhinyś ca dhamanyaḥ, tatra viddhasyādhmānaṃ śūlānnadveṣau
            chardiḥpipāsā 'ndhyaṃ maraṇaṃ ca; udakavahe dve, tayor mūlaṃ tālu kloma ca,
            tatra viddhasya pipasā sadyomaraṇaṃ ca; rasavahe dve, tayor mūlaṃ hṛdayaṃ
            rasavāhinyaś ca dhamanyaḥ, tatra viddhasya śoṣaḥ prāṇavahaviddhavac ca maraṇaṃ
            talliṅgāni ca; raktavahe dve, tayor mūlaṃ yakṛtplīhānau raktavāhinyaś ca
            dhamanyaḥ, tatra viddhasya śyāvāṅgatā jvaro dāhaḥ pāṇḍutā śoṇitāgamanaṃ
            raktanetratā ca; māṃsavahe dve, tayor mūlaṃ snāyutvacaṃ raktavahāś ca
            dhamanyaḥ, tatra viddhasya śvayathurmāṃsaśoṣaḥ sirāgranthayo maraṇaṃ ca;
            medovahe dve, tayor mūlaṃ kaṭī vṛkkau ca, tatra viddhasya svedāgamanaṃ
            snigdhāṅgatā tāluśoṣaḥ sthūlaśophatā pipāsā ca; mūtravahe dve, tayor mūlaṃ
            bastirmeḍhraṃ ca, tatra viddhasyānaddhabastitā mūtranirodhaḥ stabdhamiḍhratā
            ca; purīṣavahe dve, tayor mūlaṃ pakvāśayo gudaṃ ca, tatra viddhasyānāho
            durgandhatā grathitāntratā ca; śukravahe dve, tayor mūlaṃ stanau vṛṣaṇau ca,
            tatra viddhasya klībatā cirāt praseko raktaśukratā ca; ārtavavahe dve, tayor
            mūlaṃ garbhāśaya ārtavavāhinyaś ca dhamanyaḥ, tatra viddhāyā vandhyātvaṃ
            maithunāsahiṣṇutvamārtavanāśaśca; sevanīcchedādrujāprādurbhāvaḥ;
            bastigudaviddhalakṣaṇaṃ prāguktam iti | srotoviddhaṃ tu pratyākhyāyopacaret,
            uddhṛtaśalyaṃ tu kṣatavidhānenopacaret || </l>

          <l xml:id="SS.3.9.13"> bhavati cātra |
            <caesura/>
             mūlāt khādantaraṃ dehe prasṛtaṃ tv abhivāhi yat ||
            <caesura/>
             srotas tad iti vijñeyaṃ sirādhamanivarjitam ||</l>


          <p ana="trailer">iti suśrutasaṃhitāyāṃ śārīrasthāne dhamanīvyākaraṇaśārīraṃ nāma
            navamo 'dhyāyaḥ ||9 ||</p>
        </div>


        <div n="10" type="adhyāya">
          <head>daśamo 'dhyāyaḥ |</head>
        </div>
        <div>
          <l>daśamo 'dhyāyaḥ | </l>

          <l xml:id="SS.3.10.1"> athāto garbhiṇīvyākaraṇaṃ śārīraṃ vyākhyāsyāmaḥ || </l>

          <l xml:id="SS.3.10.2"> yathovāca bhagavān dhanvantariḥ || </l>

          <l xml:id="SS.3.10.3"> garbhiṇī prathamadivasāt prabhṛti nityaṃ prahṛṣṭā
            śuvyalaṅkṛtā śuklavasanā śāntimaṅgaladevatābrāhmaṇaguruparā ca bhavet,
            malinavikṛtahīnagātrāṇi na spṛśet, durgandhadurdarśanāni pariharet,
            udvejanīyāś ca kathāḥ, śuṣkaṃ paryuṣitaṃ kuthitaṃ klinnaṃ cānnaṃ nopabhuñjīta,
            bahirniṣkramaṇaṃ śūnyāgāracaityaśmaśānavṛkṣāśrayān krodhabhayasaṅkarāṃś ca
            bhāvān uccair bhāṣyādikaṃ ca parihared yāni ca garbhaṃ vyāpādayanti, na
            cābhīkṣṇaṃ tailābhyaṅgotsādanādīni niṣeveta, na cāyāsayeccharīraṃ, pūrvoktāni
            ca pariharet, śayanāsanaṃ mṛdv āstaraṇaṃ nātyuccam apāśrayopetam asaṃbādhaṃ ca
            vidadhyāt, hṛdyaṃ dravae madhuraprāyaṃ snigdhaṃ dīpanīyasaṃskṛtaṃ ca bhojanaṃ
            bhojayet , sāmānyam etad āprasavāt || </l>

          <l xml:id="SS.3.10.4"> viśeṣatas tu garbhiṇī prathamadvitīyatṛtīyamāseṣu
            madhuraśītadravaprāyamāhāram upaseveta, viśeṣatas tu tṛtīye ṣaṣṭikaudanaṃ
            payasā bhojayeccaturthe dadhnā pañcame payasā ṣaṣṭhe sarpiṣā cetyeke, caturthe
            payonavanītasaṃsṛṣṭamāhārayejjāṅgalamāṃsasahitaṃ hṛdyam annaṃ bhojayet ,
            pañcame kṣīrasarpiḥsaṃsṛṣṭaṃ , ṣaṣṭhe śvaśvadaṃṣṭrāsiddhasya sarpiṣo mātrāṃ
            pāyayed yavāgūṃ vā, saptame sarpiḥ pṛthakparṇyādisiddham, evam āpyāyate
            garbhaḥ; aṣṭame badarodakena
            balātibalāśatapuṣpāpalalapayodadhimastutailalavaṇamadanaphalamadhughṛtamiśreṇāsthāpayet
            purāṇapurīṣaśuddhyartham anulomanārthaṃ ca vāyoḥ, tataḥ
            payomadhurakaṣāyasiddhena tailenānuvāsayet, anulome hi vāyau sukhaṃ prasūyate
            nirupadravā ca bhavati, ata ūrdhvaṃ snigdhābhir yavāgbhir
            jāṅgalarasaiścopakramedāprasavakālāt; evam upakrāntā snigdhā balavatī
            sukhamanupadravā prasūyate || </l>

          <l xml:id="SS.3.10.5"> navame māsi sūtikāgāramenāṃ praveśayet praśastatithyādau,
            tatrāriṣṭaṃ brāhmaṇakṣatriyavaiśyaśūdrāṇāṃ śvetaraktapītakṛṣṇeṣu
            bhūmipradeśeṣu bilvanyagrodhatindukabhallātaka-nirmitaṃ sarvāgāraṃ
            yathāsaṅkhyaṃ tanmayaparyaṅkam upaliptabhittiṃ suvibhaktaparicchadaṃ
            prāgdvāraṃ kakṣiṇadvāraṃ vā 'ṣṭahastāyataṃ caturhastavistṛtaṃ
            rakṣāmaṅgalasaṃpannaṃ vidheyam || </l>

          <l xml:id="SS.3.10.6"> jāte hi śithile kukṣau mukte hṛdayabandhane || saśūle
            jaghane vārī jñeyā sā tu prajāyinī || </l>

          <l xml:id="SS.3.10.7"> tatropasthitaprasavāyāḥ kaṭīpṛṣṭhaṃ prati samantād vedanā
            bhavaty abhīkṣṇaṃ purīṣapravṛttir mūtraṃ prasicyate yonimukhāc chleṣmā ca || </l>

          <l xml:id="SS.3.10.8"> prajanayiṣyamāṇāṃ kṛtamaṅgalasvastivācanāṃ
            kumāraparivṛtāṃ punnāmaphalahastāṃ svabhyaktāmuṣṇodakapariṣiktāmathaināṃ
            sambhṛtāṃ yavāgūmākaṇṭhāt pāyayet, tataḥ kṛtopadhāne mṛduni vistīrṇe śayane
            sthitāmābhugnasakthīmuttānāmaśaṅkanīyāścatasraḥ striyaḥ pariṇatavayasaḥ
            prajananakuśalāḥ kartitanakhāḥ paricareyur iti || </l>

          <l xml:id="SS.3.10.9"> athāsyā viśikhāntaramanulomam-asunukhamabhyajyānubrūyāc
            caināmikā ---subhage pravāhasveti, nacāprāptāvī pravāhasva, tato vimukte
            garbhanāḍīprabandhe saśūleṣu śroṇivaṅkṣaṇabastiśiraḥsu ca pravāhethāḥ śanaiḥ
            śanaiḥ (pūrvaṃ ), tato garbhanirgame pragāḍhaṃ, tato garbhe yonimukhaṃ
            prapanne gāḍhataramāviśalyabhāvāt; akālapravāhaṇādbadhiraṃ mūkaṃ kubjaṃ
            vyastahanumūrdhvābhighātinaṃ kāsaśvāsaśoṣopadrutaṃ vikaṭaṃ vā janayati || </l>

          <l xml:id="SS.3.10.10"> tatra pratilomam anulomayet || </l>

          <l xml:id="SS.3.10.11"> garbhasaṅge tu yoniṃ dhūpayet kṛṣṇasarpanirmokeṇa
            piṇḍītakena vā, badhnīyād dhiraṇyapuṣpīmūlaṃ hastapādayoḥ, dhārayet suvarcalāṃ
            viśalyāṃ vā || </l>

          <l xml:id="SS.3.10.12"> atha jātasyolbamapanīya , mukhaṃ ca saindhavasarpiṣā
            viśodhya, ghṛtāktaṃ mūrdhni picuṃ dadyāt; tato nābhivāḍīmaṣṭāṅgulam āyamya
            sūtreṇa baddhvā chedayet, tat sūtraikadeśaṃ ca kumārasya grīvāyāṃ samyag
            badhnīyāt || </l>

          <l xml:id="SS.3.10.13"> atha kumāraṃ śītābhir adbhir āśvāsya jātakarmaṇi kṛte
            madhusarpiranantacūrṇam aṅgulyā 'nāmikayā lehayet; tato balātailenābhyajya,
            kṣīravṛkṣakaṣāyeṇa sarvagandhodakena vā rūpyahemaprataptena vā vāriṇā snāpayed
            enaṃ kapitthapatrakaṣāyeṇa vā koṣṇena yathākālaṃ yathādoṣaṃ yathāvibhavaṃ ca
            || </l>

          <l xml:id="SS.3.10.14"> dhamanīnāṃ hṛdisthānāṃ vivṛtatvād anantaram ||
            <caesura/>
             catūrātrāt trirātrād vā strīṇāṃ stanyaṃ pravartate || </l>

          <l xml:id="SS.3.10.15"> tasmāt prathame 'hni madhusarpir-anantamiśraṃ
            mantrapūtaṃ trikālaṃ pāyayet, dvitīye lakṣmaṇāsiddhaṃ sarpiḥ, tṛtīye ca; tataḥ
            prāṅgivāritastanyaṃ madhusarpiḥ svapāṇitalasaṃmitaṃ dvikālaṃ pāyayet || </l>

          <l xml:id="SS.3.10.16"> atha sūtikāṃ balātailābhyaktāṃ
            vātaharauṣadhaniṣkvāthenopacaret | saśeṣadoṣāṃ tu tad ahaḥ
            pippalīpippalīmūlahastipippalīcitrakaśṛṅgaveracūrṇaṃ guḍodakenoṣṇena pāyayet,
            evaṃ dvirātraṃ trirātraṃ vā kuryād āduṣṭaśoṇitāt | viśuddhe tato
            vidārigandhādisiddhāṃ snehayavāgūṃ kṣīrayavāgūṃ vā pāyayet trirātram | tato
            yavakolakulatthasiddhena śālyodanaṃ bhojayed balam agnibalaṃ cāvekṣya | anena
            vidhinā 'dhyardhamāsam upasaṃskṛtā vimuktāhārācārā vigatasūtikābhidhānā syāt,
            punar ārtavadarśanād ity eke || </l>

          <l xml:id="SS.3.10.17"> dhavvabhūmijātāṃ tu sūtikāṃ ghṛtatailayor anyatarasya
            mātrāṃ pāyayet pippalyādikaṣāyānupānāṃ, snehan ity ā ca syāt trirātraṃ
            pañcarātraṃ vā (balavatī ;) abalāṃ yavāgūṃ pāyayet trirātraṃ pañcarātraṃ vā |
            ata ūrdhvaṃ snigdhenānnasaṃsargeṇopacaret || </l>

          <l xml:id="SS.3.10.18"> prāyaśaś caināṃ prabhūtenoṣṇodakena pariṣiñcet,
            krodhāyāsamaithunādīn pariharet || </l>

          <l xml:id="SS.3.10.19"> bhavataś cātra |
            <caesura/>
             mithyācārāt sūtikāyā yo vyādhirupajāyate ||
            <caesura/>
             sa kṛcchrasādhyo 'sādhyo vā bhaved atyapatarpaṇāt || </l>

          <l xml:id="SS.3.10.20"> tasmāt tāṃ deśakālau ca vyādhisātmyena karmaṇā ||
            <caesura/>
             parīkṣyopacaren nityam evaṃ nātyayam āpnuyāt || </l>

          <l xml:id="SS.3.10.21"> athāparā 'patanty ānāhādhmānau kurute, tasmāt
            kaṇṭhamasyāḥ keśaveṣṭitayā 'ṅgulyā pramṛjet,
            kaṭukālābukṛtavedhanasarṣapasarpanirmokair vā kaṭutailavimiśrair yonimukhaṃ
            dhūpayet, lāṅgalīmūlakalkena vā 'syāḥ pāṇipādatalam ālimpet, mūrdhni vā 'syā
            mahāvṛkṣakṣīram anusecayet, kuṣṭhalāṅgalīmūlakalkaṃ vā madyamūtrayor
            anyatareṇa pāyayet, śālamūlakalkaṃ vā pippalyādiṃ vā madyena,
            siddhārthakakuṣṭhalāṅgalīmahāvṛkṣakṣīramiśreṇa surāmaṇḍena vā 'sthāpayet,
            etair eva siddhena siddhārthakatailenottarabastiṃ dadyāt, snigdhena vā
            kṛttanakhena hastenāpaharet || </l>

          <l xml:id="SS.3.10.22"> prajātāyāś ca nāryā rukṣaśarīrāyāstīkṣṇair-aviśodhitaṃ
            raktaṃ vāyunā taddeśagatenātisaṃruddhaṃ nābheradhaḥ pārśvayor bastau
            bastiśirasi vā granthiṃ karoti; tataś ca nābhibastyudaraśūlāni bhavanti,
            sūcībhir iva nistudyate bhidyate dīryata iva ca pakvāśayaḥ,
            samantādādhmānamudare mūtrasaṅgaś ca bhavatīti makkallalakṣaṇam | tatra
            (sarpiṣā sukhoṣṇena lavaṇacūrṇena vā) vīratarvādisiddhaṃ
            jalamuṣakādipratīvāpaṃ pāyayet, yavakṣāracūrṇaṃ vā pippalyādikvāthena,
            pippalyādicūrṇaṃ vā surāmaṇḍena, varuṇādikvāthaṃ vā pañcakolailāpratīvāpaṃ,
            pṛthakparṇyādikvāthaṃ vā bhadradārumaricasaṃsṛṣṭaṃ, purāṇaguḍaṃ vā
            trikaṭukacaturjātakakustumburumuśraṃ khādet, acchaṃ vā pibed ariṣṭam iti || </l>

          <l xml:id="SS.3.10.23"> atha bālaṃ kṣaumaparivṛtaṃ kṣaumavastrāstṛtāyāṃ śayyāyāṃ
            śāyayet, pīlubadarīnimbaparūṣakaśākhābhiś cainaṃ parivījayet, mūrdhni
            cāsyāharahastailapicum avacārayet, dhūpayec cainaṃ rakṣoghnair dhūpaiḥ,
            rakṣoghnāni cāsya pāṇipādaśirogrīvāsv avasṛjet, tilātasīsarṣapakaṇāṃś cātra
            prakiret, adhiṣṭhāne cāgniṃ prajvālayet, vraṇitopāsanīyaṃ cāvekṣeta || </l>

          <l xml:id="SS.3.10.24"> tato daśame 'hani mātāpitarau kṛtamaṅgalakautukau
            svastivācanaṃ kṛtvā nāma kuryāt āṃ yad abhipretaṃ nakṣatranāma vā || </l>

          <l xml:id="SS.3.10.25"> tato yathāvarṇaṃ dhātrīm upeyān madhyamapramāṇāṃ
            madhyamavayaskām arogāṃ śīlavatīm acapalām alolupām akṛśām asthūlāṃ
            prasannakṣīrām alambauṣṭhīm alambordhvastanīm avyaṅgām avyasaninīṃ jīvadvatsāṃ
            dogdhrīṃ vatsalām akṣudrakarmiṇīṃ kule jātāmato bhūyiṣṭhaiś ca guṇair anvitāṃ
            śyāmām ārogyabalavṛddhaye bālasya | tatrordhvastanī karālaṃ kuryāt ,
            lambastanī nāsikāmukhaṃ chādayitvā maraṇam āpādayet | tataḥ praśastāyāṃ tithau
            śiraḥsnātam ahatavāsasam udaṅmukhaṃ śiśum upaveśya dhātrīṃ prāṅmukhīm upaveśya
            dakṣiṇaṃ stanaṃ dhautam īṣatparisrutam abhimantrya mantreṇānena pāyayet || </l>

          <l xml:id="SS.3.10.26"> `catvāraḥ sāgarās tubhyaṃ stanayoḥ kṣīravāhiṇaḥ |
            <caesura/>
             bhavantu subhage nityaṃ bālasya balavṛddhaye || </l>

          <l xml:id="SS.3.10.27"> payo 'mṛtarasaṃpītvā kumāras te śubhānane |
            <caesura/>
             dīrgham āyur avāpnotu devāḥ prāśyāmṛtaṃ yathā ||' </l>

          <l xml:id="SS.3.10.28"> ato 'nyathā nānāstanyopayogasyāsātmyād vyādhijanma
            bhavati || </l>

          <l xml:id="SS.3.10.29"> aparisrute 'py
            atistabdhastanyapūrṇastanapānādutsuhitasrotasaḥ śiśoḥ kāsaśvāsavamī
            prādurbhāvaḥ | tasmād evaṃ vidhānāṃ stanyaṃ na pāyayet || </l>

          <l xml:id="SS.3.10.30"> krodhaśokāvātsalyādibhiś ca striyāḥ stanyanāśo bhavati |
            athāsyāḥ kṣīrajananārthaṃ saumanasyam utpādya
            yavagodhūmaśāliṣaṣṭikamāṃsarasasurāsauvīrakapiṇyākalaśunamatsyakaśerukaśṛṅgāṭakabisavidārikandamadhukaśatāvarīnalikālābūkālaśākaprabhṛtīni
            vidadhyāt || </l>

          <l xml:id="SS.3.10.31"> athāsyāḥ stanyam apsu parīkṣeta, tac cecchītalam amalaṃ
            tanu śaṅkhāvabhāsam apsu nyastam ekībhāvaṃ gacchaty aphenilam atantum
            annotplavate 'vasīdati vā tac chuddham iti vidyāt, tena kumārasyārogyaṃ
            śarīropacayo balavṛddhiś ca bhavati | na ca
            kṣudhitaśokārtaśrāntapraduṣṭadhātugarbhiṇījvaritātikṣīṇātisthūlavidagdhabhaktaviruddhāhāratarpitāyāḥ
            stanyaṃ pāyayet; nājīrṇauṣadhaṃ ca bālaṃ, doṣauṣadhamalānāṃ
            tīvravegotpattibhayāt || </l>

          <l xml:id="SS.3.10.32"> bhavanti cātra |
            <caesura/>
             dhātryās tu gurubhir bhojyair viṣamair doṣalais tathā ||
            <caesura/>
             doṣā dehe prakupyanti tataḥ stanyaṃ praduṣyati || </l>

          <l xml:id="SS.3.10.33"> mithyāhāravihāriṇya duṣṭā vātādayaḥ striyāḥ ||
            <caesura/>
             dūṣayanti payas tena śārīrā vyādhayaḥ śiśoḥ ||
            <caesura/>
             bhavanti kuśalas tāṃś ca bhiṣak samyag vibhāvayet || </l>

          <l xml:id="SS.3.10.34"> aṅgapratyaṅgadeśe tu rujā yatrāsya jāyate ||
            <caesura/>
             muhurmuhuḥ spṛśati taṃ spṛśyamāne ca roditi || </l>

          <l xml:id="SS.3.10.35"> nimīlitākṣo mūrdhasthe śiro roge na dhārayet ||
            <caesura/>
             bastis the mūtrasaṅgārto rujā tṛṣyati mūrcchati || </l>

          <l xml:id="SS.3.10.36"> viṇmūtrasaṅgavaivarṇyacchardyādhmānāntrakūjanaiḥ ||
            <caesura/>
             koṣṭhe doṣān vijānīyāt sarvatrasthāṃś ca rodanaiḥ || </l>

          <l xml:id="SS.3.10.37"> teṣu ca yathābhihitaṃ mṛdv acchedanīyam auṣadhaṃ mātrayā
            kṣīrapasya kṣīrasarpiṣā dhātryāś ca vidadhyāt, kṣīrānnād asyātmani dhātryāś
            ca, annādasya kaṣāyādīn ātmany eva na dhātryāḥ || </l>

          <l xml:id="SS.3.10.38"> tatra māsādūrdhvaṃ
            kṣīrapāyāṅguliparvadvayagraha(ṇa)saṃmitāmauṣadhamātrāṃ vidadhyāt,
            kolāsthisaṃmitāṃ kalkamātrāṃ kṣīrānnādāya, kolasaṃmitāmannādāyeti || </l>

          <l xml:id="SS.3.10.39"> yeṣāṃ gadānāṃ ye yogāḥ pravakṣyante 'gadaṅkarāḥ ||
            <caesura/>
             teṣu tat kalkasaṃliptau pāyayeta śiśuṃ stanau || </l>

          <l xml:id="SS.3.10.40"> ekaṃ dve trīṇi cāhāni vātapittakaphajvare ||
            <caesura/>
             stanyapāyāhitaṃ sarpiritarābhyāṃ yathārthataḥ || </l>

          <l xml:id="SS.3.10.41"> na ca tṛṣṇābhayād atra pāyayeta śiśuṃ stanau ||
            <caesura/>
             virekabastivamanānyṛte kuryāc ca nātyayāt || </l>

          <l xml:id="SS.3.10.42"> mastuluṅgakṣayād yasya vāyus tālv asthi nāmayet ||
            <caesura/>
             tasya tṛḍdainyayuktasya sarpirmadhurakaiḥ śṛtam || </l>

          <l xml:id="SS.3.10.43"> pānābhyañjanayor yojyaṃ śītāmbūdvejanaṃ tathā ||
            <caesura/>
             vātenādhmāpitāṃ nābhiṃ sarujāṃ tuṇḍisaṃjñitām || </l>

          <l xml:id="SS.3.10.44"> mārutaghnaiḥ praśamayet snehasvedopanāhanaiḥ ||
            <caesura/>
             gudapāke tu bālānāṃ pittaghnīṃ kārayet kriyām ||
            <caesura/>
             rasāñjanaṃ viśeṣeṇa pānālepanayor hitam || </l>

          <l xml:id="SS.3.10.45"> kṣīrāhārāya sarpiḥ pāyayet
            siddhārthakavacāmāṃsīpayasyāpāmārgaśatāvarīsārivābrāhmīpippapīharidrākuṣṭhasaindhavasiddhaṃ,
            kṣīrānnādāya madhukavacāpippalīcitrakatriphalāsiddham, annādāya
            dvipañcamūlīkṣīratagarabhadradārumaricamadhukaviḍaṅga-drākṣādvibrāhmīsiddaṃ ;
            tenārogyabalamedhāyūṃṣi śiśorbhavanti || </l>

          <l xml:id="SS.3.10.46"> bālaṃ punar gātrasukhaṃ gṛhṇīyāt, na cainaṃ tarjayet,
            sahasā na pratibodhayed vitrāsabhayāt, sahasā nāpahared utkṣiped vā
            vātādivighātabhayāt, nopaveśayet kaubjyabhayāt, nityaṃ cainam anuvarteta
            priyśatair ajighāṃsuḥ; evam anabhihatamanās tv abhivardhate nityam udagrasat
            tv asaṃpanno nīrogaḥ suprasannamanāś ca bhavati |
            vātātapavidyutprabhāpādapalatāśūnyāgāranimnasthānagra(gṛ?)hacchāyādibhyo
            durgrahopasargataś ca bālaṃ rakṣet || </l>

          <l xml:id="SS.3.10.47"> nāśucau visṛjed bālaṃ nākāśe viṣame na ca ||
            noṣmamārutavarṣeṣu rajodhūmodakeṣu ca || </l>

          <l xml:id="SS.3.10.48"> kṣīrasātmyatayā kṣīramājaṃ gavyam athāpi vā ||
            <caesura/>
             dadyād āstanyaparyāpter bālānāṃ vīkṣya mātrayā || </l>

          <l xml:id="SS.3.10.49"> ṣaṇmāsaṃ cainamannaṃ prāśayel laghu hitaṃ ca || </l>

          <l xml:id="SS.3.10.50"> nityam avarodharataś ca syāt kṛtarakṣa upasargabhayāt;
            prayatnataś ca grahopasargebhyo rakṣyā bālā bhavanti || </l>

          <l xml:id="SS.3.10.51"> atha kumāra udvijate trasyati roditi naṣṭasaṃjño bhavati
            nakhadaśanairghātrīmātmānaṃ ca pariṇudati dantān khādati kūjati jṛmbhate
            bhruvau vikṣipaty ūrdhvaṃ nirīkṣate phenam udvamati sandaṣṭauṣṭhaḥ kūro
            bhinnāmavarcā dīnārtasvaro niśi jāgarti durbalo mlānāṅgo
            matsyaccahucchrundarimatkuṇagandho yathā purā dhātryāḥ stanyam abhilaṣati
            tathā nābhilaṣatīti sāmānyena grahopasṛṣṭalakṣaṇam uktaṃ, <title
              ana="uttaratantra">vistareṇottare</title> vakṣyāmaḥ || </l>

          <l xml:id="SS.3.10.52"> śaktimantaṃ cainaṃ jñātvā yathāvarṇaṃ vidyāṃ grāhayet || </l>

          <l xml:id="SS.3.10.53"> athāsmai pañcaviṃśativarṣāya dvādaśavarṣāṃ patnīm āvahet
            pitryadharmārthakāmaprajāḥ prāpsyatīti || </l>

          <l xml:id="SS.3.10.54"> ūnaṣoḍaśavarṣāyām aprāptaḥ pañcaviṃśatim || yady ādhatte
            umān garbhaṃ kukṣisthaḥ sa vipadyate || </l>

          <l xml:id="SS.3.10.55"> jāto vā na ciraṃ jīvej jīved vā durbalendriyaḥ ||
            <caesura/>
             tasmād atyantabālāyāṃ garbhādhānaṃ na kārayet || </l>

          <l xml:id="SS.3.10.56"> ativṛddhāyāṃ dīrgharogiṇyām anyena vā vikāreṇopasṛṣṭāyāṃ
            garbhādhānaṃ naiva kurvīta | puruṣasyāpy evaṃvidhasya ta eva doṣāḥ saṃbhavanti
            || </l>

          <l xml:id="SS.3.10.57"> tatra pūrvoktaiḥ patiṣyati garbhe
            garbhāśayakaṭīvaṅkṣaṇabastiśūlāni raktadarśanaṃ ca, tatra śītaiḥ
            pariṣekāvagāhapradehādibhir upacarejjīvanīyaśṛtakṣīrapānaiś ca; garbhasphuraṇe
            muhurmuhus tat sandhāraṇārthaṃ kṣīram utpalādisiddhaṃ pāyayet; prasraṃsamāne
            sadāhapārśvapṛṣṭhaśūlāsṛgdarānāhamūtrasaṅgāḥ, sthānāt sthānaṃ copakrāmati
            garbhe koṣṭhe saṃrambhaḥ, tatra snigdhaśītāḥ kriyāḥ; vedanāyāṃ
            mahāsahākṣudrasahāmadhukaśvadaṃṣṭrākaṇṭakārikāsiddhaṃ payaḥ
            śarkarākṣaudramiśraṃ pāyayet; mūtrasaṅge darbhādisiddhaṃ; ānāhe
            hiṅgusauvarcalalaśunavacāsiddhaṃ; atyarthaṃ sravati rakte
            koṣṭhāgārikāgāramṛtpiṇḍasamaṅgādhātakīkusumanavamālikāgairikasarjarasarasāñjanacūrṇaṃ
            madhunā 'valihyāt, yathālābhaṃ nyagrodhāditvakpravālakalkaṃ vā payasā pāyayet,
            utpalādikalkaṃ vā kaśeruśṛṅgāṭakaśālūkakalkaṃ vā śṛtena payasā,
            udumbaraphalaudakakandakvāthena vā śarkarābhadhumadhureṇa śālipiṣṭaṃ,
            nyagrodhādisvarasaparipītaṃ vā vastrāvayavaṃ yonyāṃ dhārayet;
            athādṛṣṭaśoṇitavedanāyāṃ madhukadevadārumañjiṣṭhāpayasyāsiddhaṃ payaḥ pāyayet,
            tad evāśmantakaśatāvarīpayasyāsiddhaṃ vidārigandhādisiddhaṃ vā,
            bṛhatīdvayotpalaśatāvarīsārivāpayasyāmadhukasiddhaṃ vā, evaṃ kṣipram
            upakrāntāyā upāvartante rujo garbhaś cāpy āyate; vyavasthite ca garbhe
            gavyenoḍumbaraśalāṭusiddhena payasā bhojayet ; atīte lavaṇasnehavarjyābhir
            yavāgūbhir uddālakādīnāṃ pācanīyopasaṃskṛtābhir upakrameta yāvanto māsā
            garbhasya tāvanty ahāni; bastyudaraśūleṣu purāṇaguḍaṃ dīpanīyasaṃyuktaṃ
            pāyayed ariṣṭaṃ vā; vātopadravagṛhītatvāt srotasāṃ līyate garbhaḥ, so 'tikālam
            avatiṣṭhamāno vyāpadyate, tāṃ mṛdunā snehādikrameṇopacaret,
            utkrośarasasaṃśsiddhām analpasnehāṃ yavāgūṃ pāyayet,
            māṣatilabilvaśalāṭusiddhān vā kulmāṣān bhakṣayen madhumādhvīkaṃ cānupibet
            saptarātraṃ; kālātītasthāyini garbhe viśeṣataḥ sadhānyam udūkhalaṃ
            musalenābhihanyād viṣame vā yān āsane seveta; vātābhipanna eva śuṣyati
            garbhaḥ, sa mātuḥ kukṣiṃ na pūrayati mandaṃ spandate ca, taṃ bṛṃhaṇīyaiḥ
            payobhir māṃsarasaiś copacaret; śukraśoṇitaṃ vāyunā 'bhiprapannam
            avakrāntajīvam ādhmāpayaty udaraṃ, taṃ kadācid yadṛcchayopaśāntaṃ
            naigameṣāpahṛtam iti bhāṣante, tam eva kadācit pralīyamānaṃ nāgodaram ity
            āhuḥ; tatrāpi līnavat pratīkāraḥ || </l>

          <l xml:id="SS.3.10.58"> ata ūrdhvaṃ māsānumāsikaṃ vakṣyāmaḥ || </l>

          <l xml:id="SS.3.10.59"> madhukaṃ śākabījaṃ ca payasyā suradāru ca ||
            <caesura/>
             aśmantakas tilāḥ kṛṣṇās tāmravallī śatāvarī || </l>

          <l xml:id="SS.3.10.60"> vṛkṣādanī payasyā ca latā sotpalasārivā ||
            <caesura/>
             anantā sārivā rāsnā padmā madhukam eva ca || </l>

          <l xml:id="SS.3.10.61"> bṛhatyau kāśmarī cāpi kṣīriśuṅgās tvaco ghṛtam ||
            <caesura/>
             pṛśniparṇī balā śigru śvadaṃṣṭrā madhuparṇikā || </l>

          <l xml:id="SS.3.10.62"> śṛṅgāṭakaṃ bisaṃ drākṣā kaśeru madhukaṃ sitā ||
            <caesura/>
             vatsaite sapta yogāḥ syur ardhaślokasamāpanāḥ ||
            <caesura/>
             yathāsaṃkhyaṃ prayoktavyā garbhasrāve payoyutāḥ || </l>

          <l xml:id="SS.3.10.63"> kapitthabṛhatībilvapaṭolekṣunidigdhikā- ||
            <caesura/>
             mūlāni kṣīrasiddhāni pāyayed bhiṣag aṣṭame || </l>

          <l xml:id="SS.3.10.64"> navame madhukānantāpayasyāsārivāḥ pibet ||
            <caesura/>
             kṣīraṃ śuṇṭhīpayasyābhyāṃ siddhaṃ syād daśame hitam || </l>

          <l xml:id="SS.3.10.65"> sakṣīrā vā hitā śuṇṭhī madhukaṃ suradāru ca ||
            <caesura/>
             evam āpyāyate garbhas tīvrā ruk copaśāmyati || </l>

          <l xml:id="SS.3.10.66"> nivṛttaprasavāyās tu punaḥ ṣaḍbhyo varṣebhya ūrdhvaṃ
            prasavam ānāyā nāryāḥ kumāro 'lpāyur bhavati || </l>

          <l xml:id="SS.3.10.67"> atha garbhiṇīṃ vyādhyutpattāv atyaye chardayen
            madhurāmlenānnopahitenānulomayec ca, saṃśamanīyaṃ ca mṛdu vidadhyād
            annapānayoḥ, aśnīyāc ca madhuraprāyaṃ garbhāviruddhaṃ ca, garbhāviruddhāś ca
            yathāyogaṃ vidadhīta mṛdu prāyāḥ || </l>

          <l xml:id="SS.3.10.68"> bhavanti cātra |
            <caesura/>
             sauvarṇaṃ sukṛtaṃ cūrṇaṃ kuṣṭhaṃ madhu ghṛtaṃ vacā ||
            <caesura/>
             matsyākṣakaḥ śaṅkhapuṣpī madhu sarpiḥ sakāñcanam || </l>

          <l xml:id="SS.3.10.69"> arkapuṣpī madhughṛtaṃ cūrṇitaṃ kanakaṃ vacā ||
            <caesura/>
             hemacūrṇāni kaiḍaryaḥ śvetā dūrvā ghṛtaṃ madhu || </l>

          <l xml:id="SS.3.10.70"> catvāro 'bhihitāḥ prāśāḥ ślokārdheṣu caturṣv api ||
            <caesura/>
             kumārāṇāṃ vapurmedhā balabuddhivivardhanāḥ ||</l>

          <p ana="trailer3.10"> iti suśrutasaṃhitāyāṃ śārīrasthāne garbhiṇīvyākaraṇaṃ
            śārīraṃ nāma daśamo 'dhyāyaḥ ||10 ||</p>

          <p ana="trailer3">samāptaṃ cedaṃ sūtrasthānam |</p>

        </div>



      </div>
    </body>
  </text>
</TEI>
