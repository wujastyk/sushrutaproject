<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Printed edition: Ācārya 1938: Śārīrasthāna</title>
            </titleStmt>

            <publicationStmt>
                <authority>SARIT: Search and Retrieval of Indic Texts</authority>
                <idno>2025-08-05</idno>
                <availability status="restricted">
                    <p>Copyright Notice</p>
                    <p>Copyright (C) The Suśruta Project</p>
                    <p>
                        <ref target="http://creativecommons.org/licenses/by-sa/3.0/" type="licence"
                            >Distributed by <ref target="http://sarit.indology.info" type="url"
                                >SARIT</ref> under a Creative Commons Attribution-ShareAlike 3.0
                            Unported License. </ref>
                    </p>
                    <p>Under this licence, you are free<list>
                            <item>to Share — to copy, distribute and transmit the work</item>
                            <item>to Remix — to adapt the work </item>
                        </list></p>
                    <p>Under the following conditions:</p>
                    <p>
                        <list>
                            <item>Attribution — You must attribute the work in the manner specified
                                by the author or licensor (but not in any way that suggests that
                                they endorse you or your use of the work)|</item>
                            <item>Share Alike — If you alter, transform, or build upon this work,
                                you may distribute the resulting work only under the same or similar
                                license to this one|</item>
                        </list>
                    </p>
                    <p>More information and fuller details of this license are given on the Creative
                        Commons website|</p>
                    <p>SARIT assumes no responsibility for unauthorised use that infringes the
                        rights of any copyright owners, known or unknown|</p>
                </availability>
                <date>2025</date>

            </publicationStmt>
            <notesStmt>
                <note type="footnote">Suśrutasaṃhitā (without commentaries) transcribed from Y. T.
                    Ācārya's 1938 Bombay edition|</note>
            </notesStmt>

            <sourceDesc>


                <bibl>
                    <title>Suśrutasamhitā of Suśruta with the Nibandhasaṅgraha Commentary of Śrī
                        Ḍalhanāchārya and the Nyāyacandrikā Pañjikā of Śrī Gayadāsāchārya on
                        Nidānasthāna, edited from the begining to the 9th ādhyāya of Cikitsāsthāna
                        by Vaidya Jādavji Trikamji Āchārya and the rest by Nārāyaṇ Rām
                        Āchārya</title>
                    <editor role="sections:1.1-4.9">Yādavaśarman Trivikramātmaja Ācāryā</editor>
                    <editor role="sections:4.10-6.66">Nārāyaṇ Rām Āchārya</editor>
                    <publisher>Nirṇaya Sāgar Press</publisher>
                    <pubPlace>Bombay</pubPlace>
                    <date>1938</date>
                    <edition>Revised third edition</edition>
                    <edition>Reprint edition Varanasi/Delhi: Chaukhambha Orientalia, 1992|</edition>
                    <note xml:lang="en">This SARIT edition omits the commentarial material from this
                        edition|</note>
                </bibl>

                <msDesc xml:id="Sanskrit" xml:lang="en">
                    <msIdentifier>
                        <idno type="siglum">A1938</idno>
                    </msIdentifier>
                    <!--  <msContents>
                        <msItem>
                            <filiation corresp="#A">A</filiation>
                        </msItem>
                    </msContents>-->
                </msDesc>
            </sourceDesc>

        </fileDesc>
        <revisionDesc>
            <change when="2025-07-16" who="Tyler Neil">Provided initial raw text file|</change>
            <change when="2025-07-17" who="Dominik Wujastyk">Added initial TEI/XML
                encoding|</change>
            <change when="2025-07-17" who="Dominik Wujastyk">Fixed the xml:ids. Validating
                XML|</change>
            <change when="2025-08-15" who="Dominik Wujastyk">Completed harmonizing this 1938 file
                with the 1931 file: word-spacing, xml:ids, spelling and typos.</change>
            <change when="2025-08-15" who="Dominik Wujastyk">Removed Ācārya's avagrahas after long ā
                (vā'pi > vāpi, etc.).</change>
            <change when="2026-02-14" who="Dominik Wujastyk">commented out the filiation so that
                siglum A isn't bold. We aren't including the 1931 edition in our collations,
                normally.</change>

        </revisionDesc>
    </teiHeader>

    <text xml:lang="sa-Latn">

        <body>

            <div n="3" type="sthāna">

                <div n="1" type="adhyāya">

                    <l xml:id="SS.3.1.1">
                         athātaḥ sarvabhūtacintāśārīraṃ vyākhyāsyāmaḥ || 1</l>


                    <l xml:id="SS.3.1.2">
                        <label xml:lang="en">1938 ed. SS.3.1.2</label>
                         yathovāca bhagavān dhanvantariḥ || 2 ||
                        <caesura/>
                    </l>

                    <l xml:id="SS.3.1.3">
                         sarvabhūtānāṃ kāraṇam akāraṇaṃ sattvarajastamo<pc> </pc>lakṣaṇam aṣṭarūpam
                        akhilasya jagataḥ saṃbhavahetur avyaktaṃ nāma | tad ekaṃ bahūnāṃ
                        kṣetrajñānām adhiṣṭhānaṃ samudra ivaudakānāṃ bhāvānām ||3|| </l>

                    <l xml:id="SS.3.1.4">
                         tasmād avyaktān mahān utpadyate talliṅga eva | talliṅgāc ca mahatas
                        tallakṣaṇa evāhaṅkāra utpadyate; sa trividho vaikārikas taijaso bhūtādir iti
                        | tatra vaikārikād ahaṅkārāt taijasasahāyāt tallakṣaṇāny evaikādaśendriyāṇy
                        utpadyante,
                        <caesura/>
                         tad yathā --
                        <caesura/>
                         śrotra<pc> </pc>tvakcakṣurjihvā<pc> </pc>ghrāṇa<pc> </pc>vāgghastopastha<pc> </pc>pāyu<pc> </pc>pāda<pc> </pc>manāṃsīti;
                        tatra pūrvāṇi pañca buddhīndriyāṇi, itarāṇi pañca karmendriyāṇi,
                        ubhayātmakaṃ manaḥ; bhūtāder api taijasasahāyāt tallakṣaṇāny eva
                        pañcatanmātrāṇy utpadyante --- śabdatanmātraṃ, sparśatanmātraṃ,
                        rūpatanmātraṃ, rasatanmātraṃ, gandhatanmātram iti; teṣāṃ viśeṣāḥ --
                        śabdasparśarūparasagandhāḥ; tebhyo bhūtāni -- vyomānilānalajalorvyaḥ; evam
                        eṣā tattvacaturviṃśatir vyākhyātā ||4|| </l>

                    <l xml:id="SS.3.1.5">
                         tatra buddhīndriyāṇāṃ śabdādayo viṣayāḥ; karmendriyāṇāṃ yathāsaṅkhyaṃ
                        vacanādānānandavisargaviharaṇāni ||5|| </l>

                    <l xml:id="SS.3.1.6">
                         avyaktaṃ mahān ahaṅkāraḥ pañca tanmātrāṇi cety aṣṭau prakṛtayaḥ; śeṣāḥ
                        ṣoḍaśa vikārāḥ ||6|| </l>

                    <l xml:id="SS.3.1.7">
                         svaḥ svaś caiṣāṃ viṣayo 'dhibhūtaṃ; svayam adhyātmam; adhidaivatam --- atha
                        buddher brahmā, ahaṅkārasyeśvaraḥ, manasaś candramāḥ, diśaḥ śrotrasya, tvaco
                        vāyuḥ, sūryaś cakṣuṣaḥ, rasanasyāpaḥ, pṛthivī ghrāṇasya, vāco 'gniḥ,
                        hastayor indraḥ, pādayor viṣṇuḥ, pāyor mitraḥ, prajāpatir upasthasyeti ||7|| </l>

                    <l xml:id="SS.3.1.8">
                         tatra sarva evācetana eṣa vargaḥ, puruṣaḥ pañcaviṃśatitamaḥ
                        kāryakāraṇasaṃyuktaś cetayitā bhavati | saty apy acaitanye pradhānasya
                        puruṣakaivalyārthaṃ pravṛttim upadiśanti, kṣīrādīṃś cātra hetūn udāharanti
                        ||8|| </l>

                    <l xml:id="SS.3.1.9">
                         ata ūrdhvaṃ prakṛtipuruṣayoḥ sādharmyavaidharmye vyākhyāsyāmaḥ | tad yathā
                        --- ubhāv apy anādī, ubhāv apy anantau, ubhāv apy aliṅgau, ubhāv api nityau,
                        ubhāv apy anaparau, ubhau ca sarvagatāv iti; ekā tu prakṛtir acetanā triguṇā
                        bījadharmiṇī prasavadharmiṇy amadhyasthadharmiṇī ceti, bahavas tu puruṣāś
                        cetanāvanto 'guṇā abījadharmāṇo 'prasavadharmāṇo madhyasthadharmāṇaś ceti
                        ||9|| </l>

                    <l xml:id="SS.3.1.10">
                         tatra kāraṇānurūpaṃ kāryam iti kṛtvā sarva evaite viśeṣāḥ
                        sattvarajastamomayā bhavanti; tadañjanatvāt tanmayatvāc ca tadguṇā eva
                        puruṣā bhavantīty eke bhāṣante ||10|| </l>

                    <l xml:id="SS.3.1.11">
                         vaidyake tu --
                        <caesura/>
                         svabhāvam īśvaraṃ kālaṃ yadṛcchāṃ niyatiṃ tathā |
                        <caesura/>
                         pariṇāmaṃ ca manyante prakṛtiṃ pṛthudarśinaḥ ||11|| </l>

                    <l xml:id="SS.3.1.12">
                         tanmayāny eva bhūtāni tadguṇāny eva cādiśet |
                        <caesura/>
                         taiś ca tallakṣaṇaḥ kṛtsno bhūtagrāmo vyajanyata ||12|| </l>

                    <l xml:id="SS.3.1.13">
                         tasyopayogo 'bhihitaś cikitsāṃ prati sarvadā |
                        <caesura/>
                         bhūtebhyo hi paraṃ yasmān nāsti cintā cikitsite ||13||</l>

                    <l xml:id="SS.3.1.14">
                         yato 'bhihitaṃ --- “tatsaṃbhavadravyasamūho bhūtādir uktaḥ” (sū.1);
                        bhautikāni cendriyāṇy āyurvede varṇyante, tathendriyārthāḥ ||14|| </l>

                    <l xml:id="SS.3.1.15">
                         bhavati cātra --- indriyeṇendiyārthaṃ tu svaṃ svaṃ gṛhṇāti mānavaḥ ||
                        niyataṃ tulyayonitvān nānyenānyam iti sthitiḥ || </l>

                    <l xml:id="SS.3.1.16">
                         na cāyurvedaśāstreṣūpadiśyante sarvagatāḥ kṣetrajñā nityāś ca; asarvagateṣu
                        ca kṣetrajñeṣu nityapuruṣakhyāpakān hetūn udāharanti; āyurvedaśāstreṣv
                        asarvagatāḥ kṣetrajñā nityāś ca, tiryagyonimānuṣadeveṣu saṃcaranti
                        dharmādharmanimittaṃ; ta ete 'numānagrāhyāḥ paramasūkṣmāścetanāvantaḥ
                        śāśvatā lohitaretasoḥ sannipāteṣv abhivyajyante, yato 'bhihitaṃ ---
                        ‘pañcamahābhūtaśarīrisamavāyaḥ puruṣaḥ’ (sū.a.1) iti; sa eṣa karmapuruṣaś
                        cikitsādhikṛtaḥ ||16|| </l>

                    <l xml:id="SS.3.1.17">
                         tasya sukhaduḥkhe icchādveṣau prayatnaḥ prāṇāpānāv unmeṣanimeṣau buddhir
                        manaḥ saṅkalpo vicāraṇā smṛtir vijñānam adhyavasāyo viṣayopalabdhiś ca guṇāḥ
                        ||17|| </l>

                    <l xml:id="SS.3.1.18">
                         sāttvikās tu --- ānṛśaṃsyaṃ saṃvibhāgarucitā titikṣā satyaṃ dharma āstikyaṃ
                        jñānaṃ buddhir medhā smṛtir dhṛtir anabhiṣaṅgaś ca; rājasās tu ---
                            duḥkha<pc> </pc>bahulatāṭanaśīlatādhṛtir ahaṅkāra ānṛtikatvam akāruṇyaṃ
                        dambho māno harṣaḥ kāmaḥ krodhaś ca; tāmasās tu -- viṣāditvaṃ nāstikyam
                        adharmaśīlatā buddher nirodho 'jñānaṃ durmedhastvam akarmaśīlatā nidrālutvaṃ
                        ceti ||18|| </l>

                    <l xml:id="SS.3.1.19">
                         āntarikṣāḥ --- śabdaḥ śabdendriyaṃ sarvacchidrasamūho viviktatā ca;
                        vāyavyās tu --- sparśaḥ sparśendriyaṃ sarvaceṣṭāsamūhaḥ sarvaśarīraspandanaṃ
                        laghutā ca; taijasās tu --- rūpaṃ rūpendriyaṃ varṇaḥ santāpo bhrājiṣṇutā
                        paktir amarṣas taikṣṇyaṃ śauryaṃ ca; āpyās tu --- raso rasanendriyaṃ
                        sarvadravasamūho gurutā śaityaṃ sneho retaś ca; pārthivās tu --- gandho
                        gandhendriyaṃ sarvamūrtasamūho gurutā ceti ||19|| </l>

                    <l xml:id="SS.3.1.20">
                         tatra sattvabahulam ākāśaṃ, rajobahulo vāyuḥ, sattvarajobahulo 'gniḥ,
                        sattvatamobahulā āpaḥ, tamobahulā pṛthivīti ||20|| </l>

                    <l xml:id="SS.3.1.21">
                         ślokau cātra bhavataḥ --
                        <caesura/>
                         anyonyānupraviṣṭāni sarvāṇy etāni nirdiśet
                        <caesura/>
                         sve sve dravye tu sarveṣāṃ vyaktaṃ lakṣaṇam iṣyate ||21|| </l>

                    <l xml:id="SS.3.1.22">
                         aṣṭau prakṛtayaḥ proktā vikārāḥ ṣoḍaśaiva tu |
                        <caesura/>
                         kṣetrajñaś ca samāsena svatantraparatantrayoḥ ||22|| </l>

                    <l xml:id="SS.3.1.trailer"> iti suśrutasaṃhitāyāṃ śārīrasthāne
                        sarvabhūtacintāśārīraṃ nāma prathamo 'dhyāyaḥ ||1|| </l>
                </div>


                <div n="2" type="adhyāya">

                    <l xml:id="SS.3.2.1">
                         athātaḥ śukraśoṇitaśuddhiśārīraṃ vyākhyāsyāmaḥ ||1||</l>

                    <l xml:id="SS.3.2.2">
                        <label xml:lang="en">1938 ed. SS.3.2.2</label>
                         yathovāca bhagavān dhanvantariḥ || 2 ||
                        <caesura/>
                    </l>

                    <l xml:id="SS.3.2.3">
                         vāta<pc> </pc>pitta<pc> </pc>śleṣma<pc> </pc>kuṇapa <pc
                            > </pc>granthi<pc> </pc>pūtipūya<pc> </pc>kṣīṇa<pc
                            > </pc>mūtrapurīṣa<pc> </pc>retasaḥ prajotpādane na samarthā bhavanti
                        ||3|| </l>

                    <l xml:id="SS.3.2.4">
                         teṣu vātavarṇavedanaṃ vātena, pittavarṇavedanaṃ pittena, śleṣmavarṇavedanaṃ
                        śleṣmaṇā, kuṇapagandhyanalpaṃ ca raktena, granthibhūtaṃ śleṣmavātābhyāṃ,
                        pūtipūyanibhaṃ pittaśleṣmabhyāṃ, kṣīṇaṃ prāg uktaṃ pittamārutābhyāṃ,
                        mūtrapurīṣagandhi sannipāteneti | teṣu kuṇapa<pc> </pc>granthi<pc
                            > </pc>pūti<pc> </pc>pūya<pc> </pc>kṣīṇa<pc> </pc>retasaḥ
                        kṛcchrasādhyāḥ, mūtrapurīṣaretasas tv asādhyā iti ||4|| </l>

                    <l xml:id="SS.3.2.5">
                         ārtavam api tribhir doṣaiḥ śoṇitacaturthaiḥ pṛthagdvandvaiḥ samastaiś
                        copasṛṣṭam abījaṃ bhavati; tad api doṣavarṇavedanādibhir vijñeyam | teṣu
                            kuṇapagranthi<pc> </pc>pūtipūya<pc> </pc>kṣīṇamūtrapurīṣa<pc
                        > </pc>prakāśam asādhyaṃ , sādhyam anyac ceti ||5|| </l>

                    <l xml:id="SS.3.2.6">
                         bhavanti cātra --
                        <caesura/>
                         teṣv ādyāñ śukradoṣāṃs trīn snehasvedādibhir jayet |
                        <caesura/>
                         kriyāviśeṣair matimāṃs tathā cottarabastibhiḥ ||6|| </l>

                    <l xml:id="SS.3.2.7">
                         pāyayeta naraṃ sarpir bhiṣak kuṇapa<pc> </pc>retasi |
                            dhātakīpuṣpakhadira<pc> </pc>dāḍimārjuna<pc> </pc>sādhitam ||7||</l>

                    <l xml:id="SS.3.2.8">
                         pāyayed athavā sarpiḥ śālasārādisādhitam |
                        <caesura/>
                         granthibhūte śaṭīsiddhaṃ pālāśe vāpi bhasmani ||8|| </l>

                    <l xml:id="SS.3.2.9">
                         parūṣakavaṭādibhyāṃ pūyaprakhye ca sādhitam |
                        <caesura/>
                         prāguktaṃ vakṣyate yac ca tat kāryaṃ kṣīṇaretasi ||9||</l>

                    <l xml:id="SS.3.2.10ab">
                         viṭprabhe pāyayet siddhaṃ citrakośīrahiṅgubhiḥ | </l>

                    <l xml:id="SS.3.2.10cd">
                         snigdhaṃ vāntaṃ viriktaṃ ca nirūḍham anuvāsitam ||10||</l>

                    <l xml:id="SS.3.2.11ab">
                         yojayec chukradoṣārtaṃ samyag uttarabastinā ||</l>

                    <l xml:id="SS.3.2.11cd">
                         sphaṭikābhaṃ dravaṃ snigdhaṃ madhuraṃ madhugandhi ca ||11||</l>

                    <l xml:id="SS.3.2.12ab">
                         śukram icchanti, kecit tu tailakṣaudranibhaṃ tathā ||</l>

                    <l xml:id="SS.3.2.12cd">
                         vidhim uttarabastyantaṃ kuryād ārtavaśuddhaye || </l>

                    <l xml:id="SS.3.2.13ab">
                         strīṇāṃ snehādiyuktānāṃ catasṛṣv ārtavārtiṣu | </l>

                    <l xml:id="SS.3.2.13cd">
                         kuryāt kalkān picūṃś cāpi pathyāny ācamanāni ca ||13||</l>

                    <l xml:id="SS.3.2.14ab">
                         granthibhūte pibet pāṭhāṃ tryūṣaṇaṃ vṛkṣakāṇi ca ||</l>

                    <l xml:id="SS.3.2.14cd">
                         durgandhipūyasaṅkāśe majjatulye tathārtave ||14|| </l>

                    <l xml:id="SS.3.2.15ab">
                         pibed bhadraśriyaḥ kvāthaṃ candanakvātham eva ca | </l>

                    <l xml:id="SS.3.2.15cd">
                         śukradoṣaharāṇāṃ ca yathāsvam avacāraṇam ||15||</l>

                    <l xml:id="SS.3.2.16">
                         yogānāṃ śuddhikaraṇaṃ śeṣāsv apy ārtavārtiṣu |
                        <caesura/>
                         annaṃ śāliyavaṃ madyaṃ hitaṃ māṃsaṃ ca pittalam ||16||</l>

                    <l xml:id="SS.3.2.17">
                         śaśāsṛkpratimaṃ yat tu yad vā lākṣārasopamam |
                        <caesura/>
                         tad ārtavaṃ praśaṃsanti yad vāso na virañjayet ||17|| </l>

                    <l xml:id="SS.3.2.18">
                         tad evātiprasaṅgena pravṛttam anṛtāv api |
                        <caesura/>
                         asṛgdaraṃ vijānīyād ato 'nyad raktalakṣaṇāt ||18|| </l>

                    <l xml:id="SS.3.2.19">
                         asṛgdaro bhavet sarvaḥ sāṅgamardaḥ savedanaḥ |
                        <caesura/>
                         tasyātivṛttau daurbalyaṃ bhramo mūrcchā tamas tṛṣā ||19|| </l>

                    <l xml:id="SS.3.2.20">
                         dāhaḥ pralāpaḥ pāṇḍutvaṃ tandrā rogāś ca vātajāḥ |
                        <caesura/>
                         taruṇyā hitasevinyās tam alpopadravaṃ bhiṣak ||20||</l>

                    <l xml:id="SS.3.2.21ab">
                         raktapittavidhānena yathāvat samupācaret </l>

                    <l xml:id="SS.3.2.21cd">
                         doṣair āvṛtamārgatvād ārtavaṃ naśyati striyāḥ ||21|| </l>

                    <l xml:id="SS.3.2.22">
                         tatra matsya<pc> </pc>kulatthāmla<pc> </pc>tilamāṣasurā hitāḥ |
                        <caesura/>
                         pāne mūtram udaśvic ca dadhiśuktaṃ ca bhojane ||22||</l>

                    <l xml:id="SS.3.2.23">
                         kṣīṇaṃ prāgīritaṃ raktaṃ salakṣaṇacikitsitam |
                        <caesura/>
                         tathāpy atra vidhātavyaṃ vidhānaṃ naṣṭaraktavat ||23|| </l>

                    <l xml:id="SS.3.2.24">
                         evam aduṣṭaśukraḥ śuddhārtavā ca ||24|| </l>

                    <l xml:id="SS.3.2.25">
                         ṛtau prathama<pc> </pc>divasāt prabhṛti brahmacāriṇī
                            divāsvapnāñjanāśru<pc> </pc>pāta<pc> </pc>snānānulepanābhyaṅga<pc
                            > </pc>nakha<pc> </pc>cchedana<pc> </pc>pradhāvana<pc
                            > </pc>hasana<pc> </pc>kathanātiśabda<pc> </pc>śravaṇāvalekhanānilāyāsān
                        pariharet | kiṃ kāraṇaṃ? divā svapantyāḥ svāpaśīlaḥ, añjanād andhaḥ, rodanād
                        vikṛtadṛṣṭiḥ, snānānulepanād duḥkhaśīlaḥ , tailābhyaṅgāt kuṣṭhī,
                        nakhāpakartanāt kunakhī, pradhāvanāc cañcalaḥ, hasanāc
                        chyāvadantauṣṭhatālujihvaḥ, pralāpī cātikathanāt , atiśabdaśravaṇād
                        badhiraḥ, avalekhanāt khalatiḥ, mārutāyāsasevanād unmatto garbho bhavatīty
                        evam etān pariharet | darbha<pc> </pc>saṃstara<pc> </pc>śāyinīṃ
                            karatala<pc> </pc>śarāva<pc> </pc>parṇānyatama<pc> </pc>bhojinīṃ
                        haviṣyaṃ, tryahaṃ ca bhartuḥ saṃrakṣet | tataḥ śuddhasnātāṃ caturthe 'hany
                            ahata<pc> </pc>vāsaḥ<pc> </pc>samalaṅkṛtāṃ kṛtamaṅgalasvasti<pc
                        > </pc>vācanāṃ bhartāraṃ darśayet | tat kasya hetoḥ? ||25||</l>

                    <l xml:id="SS.3.2.26">
                         pūrvaṃ paśyed ṛtusnātā yādṛśaṃ naram aṅganā |
                        <caesura/>
                         tādṛśaṃ janayet putraṃ bhartāraṃ darśayed ataḥ ||26|| </l>

                    <l xml:id="SS.3.2.27">
                         tato vidhānaṃ putrīyam upādhyāyaḥ samācaret |
                        <caesura/>
                         karmānte ca kramaṃ hy enam ārabheta vicakṣaṇaḥ ||27||</l>

                    <l xml:id="SS.3.2.28">
                         tato 'parāhṇe pumān māsaṃ brahmacārī sarpiḥsnigdhaḥ sarpiḥkṣīrābhyāṃ
                        śālyodanaṃ bhuktvā māsaṃ brahmacāriṇīṃ tailasnigdhāṃ tailamāṣottarāhārāṃ
                        nārīm upeyād rātrau sāmādibhir abhiviśvāsya ; vikalpyaivaṃ caturthyāṃ
                        ṣaṣṭhyām aṣṭamyāṃ daśamyāṃ dvādaśyāṃ copeyād iti putrakāmaḥ ||28||</l>

                    <l xml:id="SS.3.2.29">
                         eṣūttarottaraṃ vidyād āyur ārogyam eva ca |
                        <caesura/>
                         prajāsaubhāgyam aiśvaryaṃ balaṃ ca divaseṣu vai ||29||</l>

                    <l xml:id="SS.3.2.30">
                         ataḥ paraṃ pañcamyāṃ saptamyāṃ navamyām ekādaśyāṃ ca strīkāmaḥ;
                        trayodaśīprabhṛtayo nindyāḥ ||30|| </l>

                    <l xml:id="SS.3.2.31a">
                         tatra prathame divase ṛtumatyāṃ maithunagamanam anāyuṣyaṃ puṃsāṃ bhavati,
                        yaś ca tatrādhīyate garbhaḥ sa prasavamāno vimucyate ; dvitīye 'py evaṃ
                        sūtikāgṛhe vā; tṛtīye 'py evam asampūrṇāṅgo 'lpāyur vā bhavati; caturthe tu
                        sampūrṇāṅgo dīrghāyuś ca bhavati | na ca pravartamāne rakte bījaṃ praviṣṭaṃ
                        guṇakaraṃ bhavati, yathā nadyāṃ pratisrotaḥ plāvidravyaṃ prakṣiptaṃ
                        pratinivartate nordhvaṃ gacchati tadvad etad draṣṭavyam | tasmān niyamavatīṃ
                        trirātraṃ pariharet | </l>

                    <l xml:id="SS.3.2.31b">
                         ataḥ paraṃ māsād upeyāt ||31|| </l>

                    <l xml:id="SS.3.2.32">
                         labdha<pc> </pc>garbhā<pc> </pc>yāś caiteṣv ahaḥsu lakṣmaṇā<pc
                            > </pc>vaṭa<pc> </pc>śuṅga<pc> </pc>sahadevā<pc> </pc>viśva<pc
                        > </pc>devānām anyatamāṃ kṣīreṇābhiṣutya trīṃś caturo vā bindūn dadyād
                        dakṣiṇe nāsāpuṭe putrakāmāyai , na ca tān niṣṭhīvet ||32|| </l>

                    <l xml:id="SS.3.2.33">
                         dhruvaṃ caturṇāṃ sānnidhyād garbhaḥ syād vidhipūrvakam |
                        <caesura/>
                         ṛtukṣetrāmbubījānāṃ sāmagryād aṅkuro yathā ||33|| </l>

                    <l xml:id="SS.3.2.34">
                         evaṃ jātā rūpavantaḥ sattvavantaś cirāyuṣaḥ |
                        <caesura/>
                         bhavanty ṛṇasya moktāraḥ satputrāḥ putriṇe hitāḥ ||34|| </l>

                    <l xml:id="SS.3.2.35">
                         tatra tejodhātur varṇānāṃ prabhavaḥ, sa yadā garbhotpattāv abdhātuprāyo
                        bhavati tadā garbhaṃ gauraṃ karoti, pṛthivīdhātuprāyaḥ kṛṣṇaṃ,
                        pṛthivyākāśadhātuprāyaḥ kṛṣṇaśyāmaṃ, toyākāśadhātuprāyo gauraśyāmam |
                        ‘yādṛgvarṇam āhāram upasevate garbhiṇī tādṛgvarṇaprasavā bhavati’ ity eke
                        bhāṣante | tatra dṛṣṭibhāgam apratipannaṃ tejo jātyandhaṃ karoti, tad eva
                        raktānugataṃ raktākṣaṃ, pittānugataṃ piṅgākṣaṃ, śleṣmānugataṃ śuklākṣaṃ,
                        vātānugataṃ vikṛtākṣam iti ||35|| </l>

                    <l xml:id="SS.3.2.36">
                         bhavanti cātra --
                        <caesura/>
                         ghṛtapiṇḍo yathaivāgnim āśritaḥ pravilīyate |
                        <caesura/>
                         visarpaty ārtavaṃ nāryās tathā puṃsāṃ samāgame ||36|| </l>

                    <l xml:id="SS.3.2.37">
                         bīje 'ntarvāyunā bhinne dvau jīvau kukṣim āgatau |
                        <caesura/>
                         yamāv ity abhidhīyete dharmetarapuraḥsarau ||37|| </l>

                    <l xml:id="SS.3.2.38">
                         pitror atyalpabījatvād āsekyaḥ puruṣo bhavet |
                        <caesura/>
                         sa śukraṃ prāśya labhate dhvajocchrāyam asaṃśayam ||38|| </l>

                    <l xml:id="SS.3.2.39">
                         yaḥ pūtiyonau jāyeta sa saugandhikasaṃjñitaḥ |
                        <caesura/>
                         sa yoniśephasor gandham āghrāya labhate balam ||39|| </l>

                    <l xml:id="SS.3.2.40">
                         sve gude 'brahmacaryād yaḥ strīṣu puṃvat pravartate |
                        <caesura/>
                         kumbhīkaḥ sa tu vijñeyaḥ
                        <caesura/>
                         īrṣyakaṃ śṛṇu cāparam ||40||</l>

                    <l xml:id="SS.3.2.41">
                         dṛṣṭvā vyavāyam anyeṣāṃ vyavāye yaḥ pravartate |
                        <caesura/>
                         īrṣyakaḥ sa ca vijñeyaḥ,
                        <caesura/>
                         ṣaṇḍakaṃ śṛṇu pañcamam ||41||</l>

                    <l xml:id="SS.3.2.42">
                         yo bhāryāyām ṛtau mohād aṅganeva pravartate ||
                        <caesura/>
                         tataḥ strīceṣṭitākāro jāyate ṣaṇḍhasaṃjñitaḥ ||42|| </l>

                    <l xml:id="SS.3.2.43">
                         ṛtau puruṣavad vāpi pravartetāṅganā yadi |
                        <caesura/>
                         tatra kanyā yadi bhavet sā bhaven naraceṣṭitā ||43|| </l>

                    <l xml:id="SS.3.2.44">
                         āsekyaś ca sugandhī ca kumbhīkaś cerṣyakas tathā |
                        <caesura/>
                         saretasas tv amī jñeyā aśukraḥ ṣaṇḍhasaṃjñitaḥ ||44|| </l>

                    <l xml:id="SS.3.2.45">
                         anayā viprakṛtyā tu teṣāṃ śukravahāḥ sirāḥ |
                        <caesura/>
                         harṣāt sphuṭatvam āyānti dhvajocchrāyas tato bhavet ||45|| </l>

                    <l xml:id="SS.3.2.46">
                         āhārācāraceṣṭābhir yādṛśībhiḥ samanvitau |
                        <caesura/>
                         strīpuṃsau samupeyātāṃ tayoḥ putro 'pi tādṛśaḥ ||46|| </l>

                    <l xml:id="SS.3.2.47">
                         yadā nāryāv upeyātāṃ vṛṣasyantyau kathañcana |
                        <caesura/>
                         muñcataḥ śukram anyonyam anasthis tatra jāyate ||47|| </l>

                    <l xml:id="SS.3.2.48">
                         ṛtusnātā tu yā nārī svapne maithunam āvahet |
                        <caesura/>
                         ārtavaṃ vāyur ādāya kukṣau garbhaṃ karoti hi ||48|| </l>

                    <l xml:id="SS.3.2.49">
                         māsi māsi vivardheta garbhiṇyā garbhalakṣaṇam |
                        <caesura/>
                         kalalaṃ jāyate tasyā varjitaṃ paitṛkair guṇaiḥ ||49|| </l>

                    <l xml:id="SS.3.2.50">
                         sarpa<pc> </pc>vṛścika<pc> </pc>kūṣmāṇḍa<pc> </pc>vikṛtākṛtayaś ca ye |
                        <caesura/>
                         garbhās tv ete striyāś caiva jñeyāḥ pāpakṛto bhṛśam ||50|| </l>

                    <l xml:id="SS.3.2.51">
                         garbho vātaprakopeṇa dauhṛde vāvamānite |
                        <caesura/>
                         bhavet kubjaḥ kuṇiḥ paṅgur mūko minmiṇa eva vā ||51|| </l>

                    <l xml:id="SS.3.2.52">
                         mātāpitros tu nāstikyād aśubhaiś ca purākṛtaiḥ |
                        <caesura/>
                         vātādīnāṃ prakopeṇa garbho vaikṛtam āpnuyāt ||52|| </l>

                    <l xml:id="SS.3.2.53">
                         malālpatvād ayogāc ca vāyoḥ pakvāśayasya ca |
                        <caesura/>
                         vātamūtrapurīṣāṇi na garbhasthaḥ karoti hi ||53|| </l>

                    <l xml:id="SS.3.2.54">
                         jarāyuṇā mukhe cchanne kaṇṭhe ca kaphaveṣṭite |
                        <caesura/>
                         vāyor mārganirodhāc ca na garbhasthaḥ praroditi ||54|| </l>

                    <l xml:id="SS.3.2.55">
                         niḥśvāsocchvāsa<pc> </pc>saṅkṣobha<pc> </pc>svapnān garbho 'dhigacchati |
                        <caesura/>
                         mātur niśvasitocchvāsasaṅkṣobhasvapnasaṃbhavān ||55|| </l>

                    <l xml:id="SS.3.2.56">
                         sanniveśaḥ śarīrāṇāṃ dantānāṃ patanodbhavau |
                        <caesura/>
                         taleṣv asaṃbhavo yaś ca romṇām etat svabhāvataḥ ||56|| </l>

                    <l xml:id="SS.3.2.57">
                         bhāvitāḥ pūrvadeheṣu satataṃ śāstrabuddhayaḥ |
                        <caesura/>
                         bhavanti sattva<pc> </pc>bhūyiṣṭhāḥ pūrvajātismarā narāḥ ||57|| </l>

                    <l xml:id="SS.3.2.58">
                         karmaṇā codito yena tad āpnoti punarbhave |
                        <caesura/>
                         abhyastāḥ pūrvadehe ye tān eva bhajate guṇān ||58|| </l>

                    <l xml:id="SS.3.2.trailer">
                         iti suśrutasaṃhitāyāṃ śārīrasthāne śukraśoṇitaśuddhiśārīraṃ nāma dvitīyo
                        'dhyāyaḥ ||2|| </l>
                </div>


                <div n="3" type="adhyāya">
                    <head>tṛtīyo 'dhyāyaḥ |</head>

                    <l xml:id="SS.3.3.1">
                         athātaḥ garbhāvakrāntiṃ śārīraṃ vyākhyāsyāmaḥ ||1||</l>

                    <l xml:id="SS.3.3.2">
                        <label xml:lang="en">1938 ed. SS.3.3.2</label>
                         yathovāca bhagavān dhanvantariḥ || 2 ||
                        <caesura/>
                    </l>

                    <l xml:id="SS.3.3.3">
                         saumyaṃ śukram ārtavam āgneyam itareṣām apy atra bhūtānāṃ sānnidhyam asty
                        aṇunā viśeṣeṇa, parasparopakārāt (parasparānugrahāt,) parasparānupraveśāc ca
                        ||3|| </l>

                    <l xml:id="SS.3.3.4">
                         tatra strīpuṃsayoḥ saṃyoge tejaḥ śarīrād vāyur udīrayati, tatas
                            tejonila<pc> </pc>sannipātāc chukraṃ cyutaṃ yonim abhipratipadyate
                        saṃsṛjyate cārtavena, tato 'gnīṣomasaṃyogāt saṃsṛjyamāno garbhāśayam
                        anupratipadyate kṣetrajño vedayitā spraṣṭā ghrātā draṣṭā śrotā rasayitā
                        puruṣaḥ sraṣṭā gantā sākṣī dhātā vaktā yaḥ ko 'sāv ity evam ādibhiḥ
                        paryāyavācakair nāmabhir abhidhīyate daivasaṃyogād akṣayo 'vyayo 'cintyo
                        bhūtātmanā sahānvakṣaṃ sattvarajastamobhir daivāsurair aparaiś ca bhāvair
                        vāyunābhipreryamāṇo garbhāśayam anupraviśyāvatiṣṭhate ||4|| </l>

                    <l xml:id="SS.3.3.5">
                         tatra śukrabāhulyāt pumān, ārtavabāhulyāt strī, sāmyād ubhayor napuṃsakam
                        iti ||5|| </l>

                    <l xml:id="SS.3.3.6ab">
                         ṛtus tu dvādaśarātraṃ bhavati dṛṣṭārtavaḥ; </l>

                    <l xml:id="SS.3.3.6cd">
                         adṛṣṭārtavāpy astīty eke bhāṣante ||6|| </l>

                    <l xml:id="SS.3.3.7">
                         bhavanti cātra
                        <caesura/>
                         pīnaprasannavadanāṃ praklinnātmamukhadvijām |
                        <caesura/>
                         narakāmāṃ priyakathāṃ srastakukṣyakṣimūrdhajām ||7|| </l>

                    <l xml:id="SS.3.3.8">
                         sphuradbhujakucaśroṇinābhyūru<pc> </pc>jaghana<pc> </pc>sphicām |
                        <caesura/>
                         harṣautsukyaparāṃ cāpi vidyād ṛtumatīm iti ||8||</l>

                    <l xml:id="SS.3.3.9">
                         niyataṃ divase 'tīte saṅkucaty ambujaṃ yathā |
                        <caesura/>
                         ṛtau vyatīte nāryās tu yoniḥ saṃvriyate tathā ||9|| </l>

                    <l xml:id="SS.3.3.10">
                         māsenopacitaṃ kāle dhamanībhyāṃ tad ārtavam |
                        <caesura/>
                         īṣatkṛṣṇaṃ vivarṇaṃ ca vāyur yonimukhaṃ nayet ||10|| </l>

                    <l xml:id="SS.3.3.11">
                         tad varṣād dvādaśāt kāle vartamānam asṛk punaḥ |
                        <caesura/>
                         jarāpakvaśarīrāṇāṃ yāti pañcāśataḥ kṣayam ||11|| </l>

                    <l xml:id="SS.3.3.12">
                         yugmeṣu tu pumān prokto divaseṣv anyathābalā |
                        <caesura/>
                         puṣpakāle śucis tasmād apatyārthī striyaṃ vrajet ||12|| </l>

                    <l xml:id="SS.3.3.13">
                         tatra sadyo<pc> </pc>gṛhītagarbhāyā liṅgāni --- śramo glāniḥ pipāsā
                            sakthi<pc> </pc>sadanaṃ śukraśoṇitayor avabandhaḥ sphuraṇaṃ ca yoneḥ
                        ||13|| </l>

                    <l xml:id="SS.3.3.14ab">
                         stanayoḥ kṛṣṇamukhatā romarājyudgamas tathā | </l>

                    <l xml:id="SS.3.3.14cd">
                         akṣipakṣmāṇi cāpy asyāḥ saṃmīlyante viśeṣataḥ ||14||</l>

                    <l xml:id="SS.3.3.15ab">
                         akāmataś chardayati gandhād udvijate śubhāt | </l>

                    <l xml:id="SS.3.3.15cd">
                         prasekaḥ sadanaṃ cāpi garbhiṇyā liṅgam ucyate ||15||</l>

                    <l xml:id="SS.3.3.16">
                         tadā prabhṛti vyavāyaṃ vyāyāmam atitarpaṇam atikarśanaṃ divāsvapnaṃ
                        rātrijāgaraṇaṃ śokaṃ yānārohaṇaṃ bhayam utkuṭukāsanaṃ caikāntataḥ
                        snehādikriyāṃ śoṇitamokṣaṇaṃ cākāle vegavidhāraṇaṃ ca na seveta ||16|| </l>

                    <l xml:id="SS.3.3.17">
                         doṣābhighātair garbhiṇyā yo yo bhāgaḥ prapīḍyate |
                        <caesura/>
                         sa sa bhāgaḥ śiśos tasya garbhasthasya prapīḍyate ||17|| </l>

                    <l xml:id="SS.3.3.18">
                         tatra prathame māsi kalalaṃ jāyate; dvitīye śītoṣmānilair
                        abhiprapacyamānānāṃ mahābhūtānāṃ saṃghāto ghanaḥ sañjāyate, yadi piṇḍaḥ
                        pumān, strī cet peśī, napuṃsakaṃ ced arbudam iti; tṛtīye hastapādaśirasāṃ
                        pañca piṇḍakā nirvartante 'ṅgapratyaṅgavibhāgaś ca sūkṣmo bhavati; caturthe
                        sarvāṅgapratyaṅgavibhāgaḥ pravyakto bhavati, garbhahṛdayapravyaktibhāvāc
                        cetanādhātur abhivyakto bhavati, kasmāt? tatsthānatvāt | tasmād garbhaś
                        caturthe māsy abhiprāyam indriyārtheṣu karoti, dvihṛdayāṃ ca nārīṃ
                        dauhṛdinīm ācakṣate | dauhṛdavimānanāt kubjaṃ kuṇiṃ khañjaṃ jaḍaṃ vāmanaṃ
                        vikṛtākṣamanakṣaṃ vā nārī sutaṃ janayati, tasmāt sā yad yad icchet tat
                        tasyai dāpayet, labdhadauhṛdā hi vīryavantaṃ cirāyuṣaṃ ca putraṃ janayati
                        ||18|| </l>

                    <l xml:id="SS.3.3.19">
                         bhavanti cātra
                        <caesura/>
                         indriyārthāṃs tu yān yān sā bhoktum icchati garbhiṇī garbhābādhabhayāt tāṃs
                        tān bhiṣag āhṛtya dāpayet ||19|| </l>

                    <l xml:id="SS.3.3.20">
                         sā prāptadauhṛdā putraṃ janayeta guṇānvitam |
                        <caesura/>
                         alabdhadauhṛdā garbhe labhetātmani vā bhayam ||20|| </l>

                    <l xml:id="SS.3.3.21">
                         yeṣu yeṣv indriyārtheṣu dauhṛde vai vimānanā |
                        <caesura/>
                         prajāyeta sutasyārtis tasmiṃs tasmiṃs tathendriye ||21||</l>

                    <l xml:id="SS.3.3.22">
                         rājasandarśane yasyā daurhṛdaṃ jāyate striyāḥ |
                        <caesura/>
                         arthavantaṃ mahābhāgaṃ kumāraṃ sā prasūyate ||22||</l>

                    <l xml:id="SS.3.3.23">
                         dukūlapaṭṭa<pc> </pc>kauśeya<pc> </pc>bhūṣaṇādiṣu dauhṛdāt |
                        <caesura/>
                         alaṅkāraiṣiṇaṃ putraṃ lalitaṃ sā prasūyate ||23|| </l>

                    <l xml:id="SS.3.3.24">
                         āśrame saṃyatātmānaṃ dharmaśīlaṃ prasūyate |
                        <caesura/>
                         devatāpratimāyāṃ tu prasūte pārṣadopamam |
                        <caesura/>
                         darśane vyālajātīnāṃ hiṃsāśīlaṃ prasūyate ||24|| </l>

                    <l xml:id="SS.3.3.25">
                         godhāmāṃsāśane putraṃ suṣupsuṃ dhāraṇātmakam |
                        <caesura/>
                         gavāṃ māṃse tu balinaṃ sarvakleśasahaṃ tathā ||25||</l>

                    <l xml:id="SS.3.3.26ab">
                         māhiṣe daurhṛdācchūraṃ raktākṣaṃ lomasaṃyutam | </l>

                    <l xml:id="SS.3.3.26cd">
                         varāhamāṃsāt svapnāluṃ śūraṃ sañjanayet sutam ||26|| </l>

                    <l xml:id="SS.3.3.27">
                         mārgād vikrāntajaṅghālaṃ sadā vanacaraṃ sutam |
                        <caesura/>
                         sṛmarād vignamanasaṃ nityabhītaṃ ca taittirāt ||27||</l>

                    <l xml:id="SS.3.3.28">
                         ato 'nukteṣu yā nārī samabhidhyāti daurhṛdam |
                        <caesura/>
                         śarīrācāraśīlaiḥ sā samānaṃ janayiṣyati ||28||</l>

                    <l xml:id="SS.3.3.29">
                         karmaṇā coditaṃ jantor bhavitavyaṃ punar bhavet |
                        <caesura/>
                         yathā tathā daivayogād daurhṛdaṃ janayed dhṛdi ||29|| </l>

                    <l xml:id="SS.3.3.30">
                         pañcame manaḥ pratibuddhataraṃ bhavati, ṣaṣṭhe buddhiḥ, saptame
                        sarvāṅgapratyaṅgavibhāgaḥ pravyaktataraḥ; aṣṭame 'sthirībhavaty ojaḥ , tatra
                        jātaś cen na jīven nirojastvān nairṛtabhāgatvāc ca , tato baliṃ māṃsaudanam
                        asmai dāpayet; navamadaśamaikādaśadvādaśānām anyatamasmiñ jāyate, ato
                        'nyathā vikārī bhavati ||30|| </l>

                    <l xml:id="SS.3.3.31">
                         mātus tu khalu rasavahāyāṃ nāḍyāṃ garbhanābhināḍī pratibaddhā, sāsya mātur
                        āhārarasavīryam abhivahati | tenopasnehenāsyābhivṛddhir bhavati |
                        asañjātāṅgapratyaṅgapravibhāgam ā niṣekāt prabhṛti
                        sarvaśarīrāvayavānusāriṇīnāṃ rasavahānāṃ tiryaggatānāṃ dhamanīnām upasneho
                        jīvayati ||31|| </l>

                    <l xml:id="SS.3.3.32">
                         garbhasya khalu saṃbhavataḥ pūrvaṃ śiraḥ saṃbhavatīty āha śaunakaḥ,
                        śiromūlatvāt pradhānendriyāṇāṃ ; hṛdayam iti kṛtavīryo, buddher manasaś ca
                        sthānatvāt ; nābhir iti pārāśaryaḥ, tato hi vardhate deho dehinaḥ; pāṇipādam
                        iti mārkaṇḍeyaḥ, tanmūlatvāc ceṣṭāyā garbhasya; madhyaśarīram iti subhūtir
                        gautamaḥ, tannibaddhatvāt sarvagātrasaṃbhavasya | tat tu na samyak, sarvāṇy
                        aṅgapratyaṅgāni yugapat saṃbhavantīty āha dhanvantariḥ, garbhasya sūkṣmatvān
                        nopalabhyante vaṃśāṅkuravac cūtaphalavac ca; tad yathā --- cūtaphale
                        paripakve keśara<pc> </pc>māṃsāsthi<pc> </pc>majjānaḥ pṛthak pṛthag dṛśyante
                        kālaprakarṣāt, tāny eva taruṇe nopalabhyante sūkṣmatvāt ; teṣāṃ sūkṣmāṇāṃ
                        keśarādīnāṃ kālaḥ pravyaktatāṃ karoti; etenaiva vaṃśāṅkuro 'pi vyākhyātaḥ |
                        evaṃ garbhasya tāruṇye sarveṣv aṅgapratyaṅgeṣu satsv api saukṣmyād
                        anupalabdhiḥ, tāny eva kālaprakarṣāt pravyaktāni bhavanti ||32|| </l>

                    <l xml:id="SS.3.3.33">
                         tatra garbhasya pitṛjamātṛja<pc> </pc>rasajātmaja<pc
                        > </pc>sattvajasātmyajāni śarīralakṣaṇāni vyākhyāsyāmaḥ | garbhasya
                            keśaśmaśru<pc> </pc>lomāsthi<pc> </pc>nakha<pc> </pc>danta<pc
                            > </pc>sirāsnāyudhamanī<pc> </pc>retaḥ<pc> </pc>prabhṛtīni sthirāṇi
                        pitṛjāni, māṃsaśoṇitamedomajja<pc> </pc>hṛnnābhi<pc
                        > </pc>yakṛtplīhāntragudaprabhṛtīni mṛdūni mātṛjāni, śarīropacayo balaṃ
                        varṇaḥ sthitir hāniś ca rasajāni, indriyāṇi jñānaṃ vijñānam āyuḥ
                        sukhaduḥkhādikaṃ cātmajāni, sattvajāny uttaratra vakṣyāmaḥ, vīryam ārogyaṃ
                        balavarṇau medhā ca sātmyajāni ||33|| </l>

                    <l xml:id="SS.3.3.34">
                         tatra yasyā dakṣiṇe stane prāk payodarśanaṃ bhavati dakṣiṇākṣimahattvaṃ ca
                        pūrvaṃ ca dakṣiṇaṃ sakthy utkarṣati bāhulyāc ca punnāmadheyeṣu dravyeṣu
                        daurhṛdam abhidhyāyati svapneṣu copalabhate padmotpalakumudāmrātakādīni
                        punnāmāny eva prasannamukhavarṇā ca bhavati tāṃ brūyāt putram iyaṃ
                        janayiṣyatīti, tadviparyaye kanyāṃ, yasyāḥ pārśvadvayam unnataṃ purastān
                        nirgatam udaraṃ prāg abhihitaṃ ca lakṣaṇaṃ ca tasyā napuṃsakam iti vidyāt,
                        yasyā madhye nimnaṃ droṇībhūtam udaraṃ sā yugmaṃ prasūyata iti ||34|| </l>

                    <l xml:id="SS.3.3.35">
                         bhavanti cātra
                        <caesura/>
                         devatābrāhmaṇaparāḥ śaucācārahite ratāḥ |
                        <caesura/>
                         mahāguṇān prasūyante viparītās tu nirguṇān ||35|| </l>

                    <l xml:id="SS.3.3.36">
                         aṅgapratyaṅganirvṛttiḥ svabhāvād eva jāyate |
                        <caesura/>
                         aṅgapratyaṅganirvṛttau ye bhavanti guṇāguṇāḥ |
                        <caesura/>
                         te te garbhasya vijñeyā dharmādharmanimittajāḥ ||36|| </l>

                    <l xml:id="SS.3.3.trailer">
                         iti suśrutasaṃhitāyāṃ śārīrasthāne garbhāvakrāntiśārīraṃ nāma tṛtīyo
                        'dhyāyaḥ ||3|| </l>
                </div>


                <div n="4" type="adhyāya">

                    <head>caturtho 'dhyāyaḥ |</head>

                    <l xml:id="SS.3.4.1">
                         athāto garbhavyākaraṇaṃ śārīraṃ vyākhyāsyāmaḥ ||1||</l>

                    <l xml:id="SS.3.4.2">
                        <label xml:lang="en">1938 ed. SS.3.4.2</label>
                         yathovāca bhagavān dhanvantariḥ || 2 ||
                        <caesura/>
                    </l>

                    <l xml:id="SS.3.4.3">
                         agniḥ somo vāyuḥ sattvaṃ rajas tamaḥ pañcendriyāṇi bhūtātmeti prāṇāḥ ||3|| </l>

                    <l xml:id="SS.3.4.4">
                         tasya khalv evaṃpravṛttasya śukraśoṇitasyābhipacyamānasya kṣīrasy eva
                        santānikāḥ sapta tvaco bhavanti | tāsāṃ prathamāvabhāsinī nāma, yā sarvān
                        varṇān avabhāsayati pañcavidhāṃ ca chāyāṃ prakāśayati, sā vrīher
                        aṣṭādaśabhāgapramāṇā, sidhmapadmakaṇṭakādhiṣṭhānā; dvitīyā lohitā nāma,
                        ṣoḍaśabhāgapramāṇā, tilakālakanyacchavyaṅgādhiṣṭhānā; tṛtīyā śvetā nāma,
                        dvādaśabhāgapramāṇā, carmadalājagallīmaṣakādhiṣṭhānā; caturthī tāmrā
                        nāmāṣṭabhāgapramāṇā, vividhakilāsakuṣṭhādhiṣṭhānā; pañcamī vedinī nāma
                        pañcabhāgapramāṇā, kuṣṭhavisarpādhiṣṭhānā; ṣaṣṭhī rohiṇī nāma vrīhipramāṇā,
                        granthyapacyarbudaślīpadagalagaṇḍādhiṣṭhānā; saptamī māṃsadharā nāma
                        vrīhidvayapramāṇā, bhagandaravidradhyarśo 'dhiṣṭhānā | yad etat pramāṇaṃ
                        nirdiṣṭaṃ tan māṃsaleṣv avakāśeṣu, na lalāṭe sūkṣmāṅgulyādiṣu ca; yato
                        vakṣyaty udareṣu --- ‘vrīhimukhenāṅguṣṭhodarapramāṇam avagāḍhaṃ vidhyet’
                        (ci.14) iti ||4|| </l>

                    <l xml:id="SS.3.4.5">
                         kalāḥ khalv api sapta bhavanti dhātvāśayāntaramaryādāḥ ||5|| </l>

                    <l xml:id="SS.3.4.6">
                         bhavataś cātra --
                        <caesura/>
                         yathā hi sāraḥ kāṣṭheṣu chidyamāneṣu dṛśyate |
                        <caesura/>
                         tathā hi dhātur māṃseṣu chidyamāneṣu dṛśyate ||6||</l>

                    <l xml:id="SS.3.4.7">
                         snāyubhiś ca praticchannān santatāṃś ca jarāyuṇā |
                        <caesura/>
                         śleṣmaṇā veṣṭitāṃś cāpi kalābhāgāṃs tu tān viduḥ ||7||</l>

                    <l xml:id="SS.3.4.8">
                         tāsāṃ prathamā māṃsadharā, yasyāṃ māṃse sirāsnāyudhamanīsrotasāṃ pratānā
                        bhavanti ||8|| </l>

                    <l xml:id="SS.3.4.9">
                         yathā bisamṛṇālāni vivardhante samantataḥ |
                        <caesura/>
                         bhūmau paṅkodakasthāni tathā māṃse sirādayaḥ ||9|| </l>

                    <l xml:id="SS.3.4.10">
                         dvitīyā raktadharā māṃsasyābhyantarataḥ, tasyāṃ śoṇitaṃ viśeṣataś ca sirāsu
                        yakṛtplīhnoś ca bhavati ||10|| </l>

                    <l xml:id="SS.3.4.11">
                         vṛkṣādyathābhiprahatāt kṣīriṇaḥ kṣīrim āvahet |
                        <caesura/>
                         māṃsād evaṃ kṣatāt kṣipraṃ śoṇitaṃ saṃprasicyate ||11|| </l>

                    <l xml:id="SS.3.4.12">
                         tṛtīyā medodharā; medo hi sarvabhūtānām udarastham aṇvasthiṣu ca, mahatsu
                        ca majjā bhavati ||12|| </l>

                    <l xml:id="SS.3.4.13">
                         sthūlāsthiṣu viśeṣeṇa majjā tv abhyantarāśritaḥ |
                        <caesura/>
                         athetareṣu sarveṣu saraktaṃ meda ucyate |
                        <caesura/>
                         śuddhamāṃsasya yaḥ snehaḥ sā vasā parikīrtitā ||13|| </l>

                    <l xml:id="SS.3.4.14">
                         caturthī śleṣmadharā sarvasandhiṣu prāṇabhṛtāṃ bhavati ||14|| </l>

                    <l xml:id="SS.3.4.15">
                         snehābhyakte yathā hy akṣe cakraṃ sādhu pravartate |
                        <caesura/>
                         sandhayaḥ sādhu vartante saṃśliṣṭāḥ śleṣmaṇā tathā ||15||</l>

                    <l xml:id="SS.3.4.16">
                         pañcamī purīṣadharā nāma; yāntaḥkoṣṭhe malamabhivibhajate pakvāśayasthā
                        ||16|| </l>

                    <l xml:id="SS.3.4.17">
                         yakṛtsamantāt koṣṭhaṃ ca tathāntrāṇi samāśritā |
                        <caesura/>
                         uṇḍu(ndu)kasthaṃ vibhajate malaṃ maladharā kalā ||17|| </l>

                    <l xml:id="SS.3.4.18">
                         ṣaṣṭhī pittadharā ; yā caturvidham annapānam āmāśayāt pracyutaṃ
                        pakvāśayopasthitaṃ dhārayati ||18|| </l>

                    <l xml:id="SS.3.4.19">
                         aśitaṃ khāditaṃ pītaṃ līḍhaṃ koṣṭhagataṃ nṛṇām |
                        <caesura/>
                         tajjīryati yathākālaṃ śoṣitaṃ pittatejasā ||19|| </l>

                    <l xml:id="SS.3.4.20">
                         saptamī śukradharā, yā sarvaprāṇināṃ sarvaśarīravyāpinī ||20||</l>

                    <l xml:id="SS.3.4.21">
                         yathā payasi sarpis tu gūḍhaścekṣau raso yathā |
                        <caesura/>
                         śarīreṣu tathā śukraṃ nṛṇāṃ vidyādbhiṣagvaraḥ ||21|| </l>

                    <l xml:id="SS.3.4.22">
                         dvyaṅgule dakṣiṇe pārśve bastidvārasya cāpy adhaḥ |
                        <caesura/>
                         mūtrasrotaḥpathāc chukraṃ puruṣasya pravartate ||22|| </l>

                    <l xml:id="SS.3.4.23">
                         kṛtsnadehāśritaṃ śukraṃ prasannamanasas tathā |
                        <caesura/>
                         strīṣu vyāyacchataś cāpi harṣāt tat saṃpravartate ||23|| </l>

                    <l xml:id="SS.3.4.24">
                         gṛhītagarbhāṇāmārtavavahānāṃ srotasāṃ vartmāny avarudhyante garbheṇa,
                        tasmād gṛhītagarbhāṇāmārtavaṃ na dṛśyate; tatastadadhaḥ
                        pratihatamūrdhvamāgatamaparaṃ copacīyamānam aparety abhidhīyate ; śeṣaṃ
                        cordhvataramāgataṃ payodharāvabhipratipadyate, tasmād garbhiṇyaḥ
                        pīnonnatapayodharā bhavanti ||24|| </l>

                    <l xml:id="SS.3.4.25">
                         garbhasya yakṛtplīhānau śoṇitajau, śoṇitaphenaprabhavaḥ phupphusaḥ ,
                        śoṇitakiṭṭaprabhava uṇḍukaḥ ||25|| </l>

                    <l xml:id="SS.3.4.26">
                         asṛjaḥ śleṣmaṇaś cāpi yaḥ prasādaḥ paro mataḥ |
                        <caesura/>
                         taṃ pacyamānaṃ pittena vāyuś cāpy anudhāvati ||26|| </l>

                    <l xml:id="SS.3.4.27">
                         tato 'syāntrāṇi jāyante gudaṃ bastiś ca dehinaḥ |
                        <caesura/>
                         udare pacyamānānām ādhmānād rukmasāravat ||27||</l>

                    <l xml:id="SS.3.4.28">
                         kaphaśoṇitamāṃsānāṃ sārāj jihvā prajāyate |
                        <caesura/>
                         yathārthamūṣmaṇā yukto vāyuḥ srotāṃsi dārayet ||28||</l>

                    <l xml:id="SS.3.4.29">
                         anupraviśya piśitaṃ peśīrvibhajate tathā |
                        <caesura/>
                         medasaḥ snehamādāya sirāsnāyutvam āpnuyāt ||29|| </l>

                    <l xml:id="SS.3.4.30">
                         sirāṇāṃ tu mṛduḥ pākaḥ snāyūnāṃ ca tataḥ kharaḥ |
                        <caesura/>
                         āśayyābhyāsayogena karoty āśayasaṃbhavam ||30||</l>

                    <l xml:id="SS.3.4.31">
                         raktamedaḥprasādādvṛkkau; māṃsāsṛkkaphamedaḥprasādād vṛṣaṇau;
                        śoṇitakaphaprasādajaṃ hṛdayaṃ, yadāśrayā hi dhamanyaḥ prāṇavahāḥ; tasyādho
                        vāmataḥ plīhā phupphusaś ca, dakṣiṇato yakṛt kloma ca; tad viśeṣeṇa
                        cetanāsthānam, atas tasmiṃs tamasāvṛte sarvaprāṇinaḥ svapanti ||31|| </l>

                    <l xml:id="SS.3.4.32">
                         bhavati cātra --
                        <caesura/>
                         puṇḍarīkeṇa sadṛśaṃ hṛdayaṃ syādadhomukham |
                        <caesura/>
                         jāgratastadvikasati svapataś ca nimīlati ||32||</l>

                    <l xml:id="SS.3.4.33">
                         nidrāṃ tu vaiṣṇavīṃ pāpmānam upadiśanti, sā svabhāvata eva sarvaprāṇino
                        'bhis pṛśati | tatra yadā saṃjñāvahāni srotāṃsi tamobhūyiṣṭhaḥ śleṣmā
                        pratipadyate tadā tāmasī nāma nidrā saṃbhavaty anavabodhinī, sā pralayakāle;
                        tamobhūyiṣṭhānām ahaḥsu niśāsu ca bhavati, rajobhūyiṣṭhānāmanimittaṃ,
                        sattvabhūyiṣṭhānāmardharātre; kṣīṇaśleṣmaṇām anilabahulānāṃ
                        manaḥśarīrābhitāpavatāṃ ca naiva, sā vaikārikī bhavati ||33|| </l>

                    <l xml:id="SS.3.4.34">
                         bhavataś cātra --
                        <caesura/>
                         hṛdayaṃ cetanāsthānam uktaṃ suśruta ! dehinām |
                        <caesura/>
                         tamo 'bhibhūte tasmiṃs tu nidrā viśati dehinam ||34|| </l>

                    <l xml:id="SS.3.4.35">
                         nidrāhetustamaḥ, sattvaṃ bodhane hetur ucyate |
                        <caesura/>
                         svabhāva eva vā heturgarīyān parikīrtyate ||35|| </l>

                    <l xml:id="SS.3.4.36">
                         pūrvadehānubhūtāṃs tu bhūtātmā svapataḥ prabhuḥ |
                        <caesura/>
                         rajoyuktena manasā gṛhṇāty arthāñ śubhāśubhān ||36|| </l>

                    <l xml:id="SS.3.4.37">
                         karaṇānāṃ tu vaikalye tamasābhipravardhite |
                        <caesura/>
                         asvapann api bhūtātmā prasupta iva cocyate ||37|| </l>

                    <l xml:id="SS.3.4.38">
                         sarvartuṣu divāsvāpaḥ pratiṣiddho 'nyatra grīṣmāt, pratiṣiddheṣv api tu
                        bālavṛddhastrīkarśitakṣatakṣīṇamadyanityayānavāhanādhvakarmapariśrāntānāmabhuktavatāṃ
                        medaḥsvedakapharasaraktakṣīṇānāmajīrṇināṃ ca muhūrtaṃ
                        divāsvapanamapratiṣiddham | rātrāv api jāgaritavatāṃ
                        jāgaritakālādardhamiṣyate divāsvapanam | vikṛtirhi divāsvapno nāma; tatra
                        svapatāmadharmaḥ sarvadoṣaprakopaś ca, tatprakopācca
                        kāsaśvāsapratiśyāyaśirogauravāṅgamardārocakajvarāgnidaurbalyāni bhavanti;
                        rātrāv api jāgaritavatāṃ vātapittanimittāsta evopadravā bhavanti ||38|| </l>

                    <l xml:id="SS.3.4.39">
                         bhavanti cātra
                        <caesura/>
                         tasmān na jāgṛyād rātrau divāsvapnaṃ ca varjayet |
                        <caesura/>
                         jñātvā doṣakarāvetau budhaḥ svapnaṃ mitaṃ caret ||39|| </l>

                    <l xml:id="SS.3.4.40">
                         arogaḥ sumanā hyevaṃ balavarṇānvito vṛṣaḥ |
                        <caesura/>
                         nātisthūlakṛśaḥ śrīmān naro jīvet samāḥ śatam ||40|| </l>

                    <l xml:id="SS.3.4.41">
                         (nidrā sātmyīkṛtā yais tu rātrau ca yadi vā divā|)
                        <caesura/>
                         divārātrau ca ye nityaṃ svapnajāgaraṇocitāḥ |
                        <caesura/>
                         na teṣāṃ svapatāṃ doṣo jāgratāṃ vāpi jāyate ||41|| </l>

                    <l xml:id="SS.3.4.42">
                         nidrānāśo 'nilāt pittānmanastāpāt kṣayād api |
                        <caesura/>
                         saṃbhavaty abhighātāc ca pratyanīkaiḥ praśāmyati ||42|| </l>

                    <l xml:id="SS.3.4.43">
                         nidrānāśe 'bhyaṅgayogo mūrdhni tailaniṣevaṇam |
                        <caesura/>
                         gātrasyodvartanaṃ caiva hitaṃ saṃvāhanāni ca ||43||</l>

                    <l xml:id="SS.3.4.44">
                         śāligodhūmapiṣṭānnabhakṣyair aikṣavasaṃskṛtaiḥ |
                        <caesura/>
                         bhojanaṃ madhuraṃ snigdhaṃ kṣīramāṃsarasādibhiḥ ||44|| </l>

                    <l xml:id="SS.3.4.45">
                         rasair bileśayānāṃ ca viṣkirāṇāṃ tathaiva ca |
                        <caesura/>
                         drākṣāsitekṣudravyāṇām upayogo bhavenniśi ||45||</l>

                    <l xml:id="SS.3.4.46">
                         śayanāsanayānāni manojñāni mṛdūni ca |
                        <caesura/>
                         nidrānāśe tu kurvīta tathānyāny api buddhimān ||46||</l>

                    <l xml:id="SS.3.4.47">
                         nidrātiyoge vamanaṃ hitaṃ saṃśodhanāni ca |
                        <caesura/>
                         laṅghanaṃ raktamokṣaś ca manovyākulanāni ca ||47|| </l>

                    <l xml:id="SS.3.4.48">
                         kaphamedoviṣārtānāṃ rātrau jāgaraṇaṃ hitam |48|
                        <caesura/>
                         divāsvapnaś ca tṛṭśūlahikkājīrṇātisāriṇām ||48|| </l>

                    <l xml:id="SS.3.4.49">
                         indriyārtheṣv asaṃprāptir gauravaṃ jṛmbhaṇaṃ klamaḥ |
                        <caesura/>
                         nidrārtasyeva yasyehā tasya tandrāṃ vinirdiśet ||49|| </l>

                    <l xml:id="SS.3.4.50">
                         pītvaikamanilocchvāsamudveṣṭan vivṛtānanaḥ |
                        <caesura/>
                         yaṃ muñcati sanetrāsraṃ sa jṛmbha iti saṃjñitaḥ ||50|| </l>

                    <l xml:id="SS.3.4.51">
                         yo 'nāyāsaḥ śramo dehe pravṛddhaḥ śvāsavarjitaḥ |
                        <caesura/>
                         klamaḥ sa iti vijñeya indriyārthaprabādhakaḥ ||51|| </l>

                    <l xml:id="SS.3.4.52">
                         sukhasparśaprasaṅgitvaṃ duḥkhadveṣaṇalolatā |
                        <caesura/>
                         śaktasya cāpy anutsāhaḥ karmasv ālasyam ucyate ||52|| </l>

                    <l xml:id="SS.3.4.53">
                         utkliśyānnaṃ na nirgacchet prasekaṣṭhīvaneritam |
                        <caesura/>
                         hṛdayaṃ pīḍyate cāsya tamutkleśaṃ vinirdiśet ||53|| </l>

                    <l xml:id="SS.3.4.54">
                         vaktre madhuratā tandrā hṛdayodveṣṭanaṃ bhramaḥ |
                        <caesura/>
                         na cānnamabhikāṅkṣeta glāniṃ tasya vinirdiśet ||54||</l>

                    <l xml:id="SS.3.4.55">
                         ārdracarmāvanaddhaṃ vā yo gātraṃ manyate naraḥ |
                        <caesura/>
                         tathā guru śiro 'tyarthaṃ gauravaṃ tad vinirdiśet ||55|| </l>

                    <l xml:id="SS.3.4.56">
                         mūrcchā pittatamaḥprāyā, rajaḥpittānilādbhramaḥ |
                        <caesura/>
                         tamovātakaphāttandrā, nidrā śleṣmatamobhavā ||56|| </l>

                    <l xml:id="SS.3.4.57">
                         garbhasya khalu rasanimittā mārutādhmānanimittā ca parivṛddhir bhavati
                        ||57|| </l>

                    <l xml:id="SS.3.4.58">
                         bhavanti cātra
                        <caesura/>
                         tasyāntareṇa nābhes tu jyotiḥsthānaṃ dhruvaṃ smṛtam |
                        <caesura/>
                         tad ādhamati vātas tu dehas tenāsya vardhate ||58|| </l>

                    <l xml:id="SS.3.4.59">
                         ūṣmaṇā sahitaś cāpi dārayaty asya mārutaḥ |
                        <caesura/>
                         ūrdhvaṃ tiryagadhastāc ca srotāṃsy api yathā tathā ||59||</l>

                    <l xml:id="SS.3.4.60">
                         dṛṣṭiś ca romakūpāś ca na vardhante kadācana |
                        <caesura/>
                         dhruvāṇy etāni martyānām iti dhanvantarer matam ||60|| </l>

                    <l xml:id="SS.3.4.61">
                         śarīre kṣīyamāṇe 'pi vardhete dvāvimau sadā |
                        <caesura/>
                         svabhāvaṃ prakṛtiṃ kṛtvā nakhakeśāv iti sthitiḥ ||61|| </l>

                    <l xml:id="SS.3.4.62">
                         sapta prakṛtayo bhavanti --- doṣaiḥ pṛthak, dviśaḥ, samastaiś ca ||62|| </l>

                    <l xml:id="SS.3.4.63">
                         śukraśoṇitasaṃyoge yo bhaved doṣa utkaṭaḥ |
                        <caesura/>
                         prakṛtir jāyate tena tasyā me lakṣaṇaṃ śṛṇu ||63|| </l>

                    <l xml:id="SS.3.4.64">
                         tatra vātaprakṛtiḥ prajāgarūkaḥ śītadveṣī durbhagaḥ steno matsaryanāryo
                        gāndharvacittaḥ sphuṭitakaracaraṇo 'lparūkṣaśmaśrunakhakeśaḥ krāthī
                        dantakhādī ca bhavati ||64|| </l>

                    <l xml:id="SS.3.4.65">
                         adhṛtiradṛḍhasauhṛdaḥ kṛtaghnaḥ kṛśaparuṣo dhamanītataḥ pralāpī |
                        drutagatiraṭano 'navasthitātmā viyati ca gacchati saṃbhrameṇa suptaḥ
                        ||65||</l>

                    <l xml:id="SS.3.4.66">
                         avyavasthitamatiś caladṛṣṭir mandaratnadhanasaṃcayamitraḥ |
                        <caesura/>
                         kiṃcid eva vilapaty anibaddhaṃ mārutaprakṛtir eṣa manuṣyaḥ ||66||</l>

                    <l xml:id="SS.3.4.67">
                         (vātikāś cājagomāyuśaśākhūṣṭraśunāṃ tathā |
                        <caesura/>
                         gṛdhrakākakharādīnām anūkaiḥ kīrtitā narāḥ) ||67||</l>

                    <l xml:id="SS.3.4.68">
                         pittaprakṛtis tu svedano durgandhaḥ
                        pītaśithilāṅgastāmranakhanayanatālujihvauṣṭhapāṇipādatalo durbhago
                        valīpalitakhālity ajuṣṭo bahubhuguṣṇadveṣī kṣiprakopaprasādo madhyabalo
                        madhyāyuś ca bhavati ||68|| </l>

                    <l xml:id="SS.3.4.69">
                         medhāvī nipuṇamatir vigṛhya
                        <caesura/>
                         vaktā tejasvī samitiṣu durnivāravīryaḥ |
                        <caesura/>
                         suptaḥ san kanakapalāśakarṇikārān
                        <caesura/>
                         saṃpaśyed api ca hutāśavidyudulkāḥ ||69|| </l>

                    <l xml:id="SS.3.4.70">
                         na bhayāt praṇamed anateṣv amṛduḥ praṇateṣv api sāntvanadānaruciḥ |
                        <caesura/>
                         bhavatīha sadā vyathitāsya gatiḥ sa bhaved iha pittakṛtaprakṛtiḥ ||70|| </l>

                    <l xml:id="SS.3.4.71">
                         (bhujaṅgolūkagandharvayakṣamārjāravānaraiḥ |
                        <caesura/>
                         vyāghrarkṣanakulānūkaiḥ paittikās tu narāḥ smṛtāḥ ) ||71||</l>

                    <l xml:id="SS.3.4.72">
                         śleṣmaprakṛtis tu dūrvendīvaranistriṃśārdrāriṣṭakaśarakāṇḍānām
                        anyatamavarṇaḥ subhagaḥ priyadarśano madhurapriyaḥ kṛtajño dhṛtimān sahiṣṇur
                        alolupo balavāṃś ciragrāhī dṛḍhavairaś ca bhavati ||72|| </l>

                    <l xml:id="SS.3.4.73">
                         śuklākṣaḥ sthirakuṭilālinīlakeśo lakṣmīvān jaladamṛdaṅgasiṃhaghoṣaḥ |
                        <caesura/>
                         suptaḥ san sakamalahaṃsacakravākān saṃpaśyed api ca jalāśayān manojñān
                        ||73|| </l>

                    <l xml:id="SS.3.4.74">
                         raktāntanetraḥ suvibhaktagātraḥ snigdhacchaviḥ sattvaguṇopapannaḥ |
                        kleśakṣamo mānayitā gurūṇāṃ jñeyo balāsaprakṛtirmanuṣyaḥ ||74|| </l>

                    <l xml:id="SS.3.4.75">
                         (dṛḍhaśāstramatiḥ sthiramitradhanaḥ parigaṇya cirāt pradadāti bahu |
                        pariniścitavākyapadaḥ satataṃ gurumānakaraś ca bhavet sa sadā ||75||</l>

                    <l xml:id="SS.3.4.76">
                         brahmarudrendravaruṇaiḥ siṃhāśvagajagovṛṣaiḥ |
                        <caesura/>
                         tārkṣyahaṃsasamānūkāḥ śleṣmaprakṛtayo narāḥ ) ||76||</l>

                    <l xml:id="SS.3.4.77">
                         dvayor vā tisṛṇāṃ vāpi prakṛtīnāṃ tu lakṣaṇaiḥ |
                        <caesura/>
                         jñātvā saṃsargajā vaidyaḥ prakṛtīr abhinirdiśet ||77|| </l>

                    <l xml:id="SS.3.4.78">
                         prakopo vānyathābhāvo kṣayo vā nopajāyate |
                        <caesura/>
                         prakṛtīnāṃ svabhāvena jāyate tu gatāyuṣaḥ ||78|| </l>

                    <l xml:id="SS.3.4.79">
                         viṣajāto yathā kīṭo na viṣeṇa vipadyate |
                        <caesura/>
                         tadvatprakṛtayo martyaṃ śaknuvanti na bādhitum ||79|| </l>

                    <l xml:id="SS.3.4.80">
                         prakṛtimiha narāṇāṃ bhautikīṃ kecid āhuḥ pavanadahanatoyaiḥ kīrtitās tās tu
                        tisraḥ | sthiravipulaśarīraḥ pārthivaś ca kṣamāvān śucir atha cirajīvī
                        nābhasaḥ khair mahadbhiḥ ||80|| </l>

                    <l xml:id="SS.3.4.81">
                         śaucam āstikyam abhyāso vedeṣu gurupūjanam |
                        <caesura/>
                         priyātithitvam ijyā ca brahmakāyasya lakṣaṇam ||81|| </l>

                    <l xml:id="SS.3.4.82">
                         māhātmyaṃ śauryam ājñā ca satataṃ śāstrabuddhitā |
                        <caesura/>
                         bhṛtyānāṃ bharaṇaṃ cāpi māhendraṃ kāyalakṣaṇam ||82|| </l>

                    <l xml:id="SS.3.4.83">
                         śītasevā sahiṣṇutvaṃ paiṅgalyaṃ harikeśatā |
                        <caesura/>
                         priyavāditvam ity etad vāruṇaṃ kāyalakṣaṇam ||83|| </l>

                    <l xml:id="SS.3.4.84">
                         madhyasthatā sahiṣṇutvam arthasyāgamasaṃcayau |
                        <caesura/>
                         mahāprasavaśaktitvaṃ kauberaṃ kāyalakṣaṇam ||84|| </l>

                    <l xml:id="SS.3.4.85">
                         gandhamālyapriyatvaṃ ca nṛtyavāditrakāmitā |
                        <caesura/>
                         vihāraśīlatā caiva gāndharvaṃ kāyalakṣaṇam ||85|| </l>

                    <l xml:id="SS.3.4.86">
                         prāptakārī dṛḍhotthāno nirbhayaḥ smṛtimāñ chuciḥ |
                        <caesura/>
                         rāgamohamadadveṣair varjito yāmyasattvavān ||86|| </l>

                    <l xml:id="SS.3.4.87">
                         japavratabrahmacaryahomādhyayanasevinam |
                        <caesura/>
                         jñānavijñānasaṃpannam ṛṣisattvaṃ naraṃ viduḥ ||87|| </l>

                    <l xml:id="SS.3.4.88">
                         saptaite sāttvikāḥ kāyā
                        <caesura/>
                         rājasāṃs tu nibodha me |
                        <caesura/>
                         aiśvaryavantaṃ raudraṃ ca śūraṃ caṇḍamasūyakam ||88|| </l>

                    <l xml:id="SS.3.4.89">
                         ekāśinaṃ caudarikamāsuraṃ sattvam īdṛśam |
                        <caesura/>
                         tīkṣṇam āyāsinaṃ bhīruṃ caṇḍaṃ māyānvitaṃ tathā ||89||</l>

                    <l xml:id="SS.3.4.90">
                         vihārācāracapalaṃ sarpasattvaṃ vidurnaram |
                        <caesura/>
                         pravṛddhakāmasevī cāpy ajasrāhāra eva ca ||90||</l>

                    <l xml:id="SS.3.4.91">
                         amarṣaṇo 'navasthāyī śākunaṃ kāyalakṣaṇam |
                        <caesura/>
                         ekāntagrāhitā raudram asūyā dharmabāhyatā ||91||</l>

                    <l xml:id="SS.3.4.92">
                         bhṛśamātraṃ tamaś cāpi rākṣasaṃ kāyalakṣaṇam |
                        <caesura/>
                         ucchiṣṭāhāratā taikṣṇyaṃ sāhasapriyatā tathā ||92||</l>

                    <l xml:id="SS.3.4.93">
                         strīlolupatvaṃ nairlajjyaṃ paiśācaṃ kāyalakṣaṇam |
                        <caesura/>
                         asaṃvibhāgam alasaṃ duḥkhaśīlam asūyakam ||93|| </l>

                    <l xml:id="SS.3.4.94">
                         lolupaṃ cāpy adātāraṃ pretasattvaṃ vidurnaram |
                        <caesura/>
                         ṣaḍ ete rājasāḥ kāyāḥ,
                        <caesura/>
                         tāmasāṃs tu nibodha me ||94|| </l>

                    <l xml:id="SS.3.4.95">
                         durmedhastvaṃ mandatā ca svapne maithunanityatā |
                        <caesura/>
                         nirākariṣṇutā caiva vijñeyāḥ pāśavā guṇāḥ ||95|| </l>

                    <l xml:id="SS.3.4.96">
                         anavasthitatā maurkhyaṃ bhīrutvaṃ salilārthitā |
                        <caesura/>
                         parasparābhimardaś ca matsyasattvasya lakṣaṇam ||96||</l>

                    <l xml:id="SS.3.4.97">
                         ekasthānaratir nityam āhāre kevale rataḥ |
                        <caesura/>
                         vānaspatyo naraḥ sattvadharmakāmārthavarjitaḥ ||97||</l>

                    <l xml:id="SS.3.4.98">
                         ity ete trividhāḥ kāyāḥ proktā vai tāmasās tathā
                        <caesura/>
                         kāyānāṃ prakṛtīrjñātvā tv anurūpāṃ kriyāṃ caret ||98||</l>

                    <l xml:id="SS.3.4.99">
                         mahāprakṛtayastvetā rajaḥsattvatamaḥkṛtāḥ |
                        <caesura/>
                         proktā lakṣaṇataḥ samyag bhiṣak tāś ca vibhāvayet ||99||</l>

                    <l xml:id="SS.3.4.trailer">
                         iti suśrutasaṃhitāyāṃ śārīrasthāne garbhavyākaraṇaṃ śārīraṃ nāma caturtho
                        'dhyāyaḥ ||4|| </l>
                </div>


                <div n="5" type="adhyāya">

                    <head>pañcamo 'dhyāyaḥ |</head>

                    <l xml:id="SS.3.5.1">
                         athātaḥ śarīrasaṃkhyāvyākaraṇaṃ śārīraṃ vyākhyāsyāmaḥ || </l>

                    <l xml:id="SS.3.5.2">
                         yathovāca bhagavān dhanvantariḥ || </l>

                    <l xml:id="SS.3.5.3">
                         śukraśoṇitaṃ garbhāśayastham ātmaprakṛtivikārasaṃmūrcchitaṃ ‘garbha’ ity
                        ucyate | taṃ cetanāvasthitaṃ vāyur vibhajati, teja enaṃ pacati, āpaḥ
                        kledayanti, pṛthivī saṃhanti, ākāśaṃ vivardhayati; evaṃ vivardhitaḥ sa yadā
                        hastapādajihvāghrāṇakarṇanitambādibhir aṅgair upetas tadā ‘śarīraṃ’ iti
                        saṃjñāṃ labhate | tac ca ṣaḍaṅgaṃ --- śākhāś catasro, madhyaṃ pañcamaṃ,
                        ṣaṣṭhaṃ śira iti ||3|| </l>

                    <l xml:id="SS.3.5.4">
                         ataḥ paraṃ pratyaṅgāni vakṣyante-
                        mastakodarapṛṣṭhanābhilalāṭanāsācibukabastigrīvā ity etā ekaikāḥ,
                        karṇanetrabhrūśaṅkhāṃsagaṇḍakakṣastanavaṅkṣaṇavṛṣaṇapārśvasphigjānukūrparabāhūruprabhṛtayo
                        dve dve, viṃśatir aṅgulayaḥ, srotāṃsi vakṣyamāṇāni , eṣa pratyaṅgavibhāga
                        uktaḥ ||4|| </l>

                    <l xml:id="SS.3.5.5">
                         tasya punaḥ saṃkhyānaṃ --- tvacaḥ kalā dhātavo malā doṣā yakṛtplīhānau
                        phupphusa uṇḍuko hṛdayamāśayā antrāṇi vṛkkau srotāṃsi kaṇḍarā jālāni kūrcā
                        rajjavaḥ sevanyaḥ saṃghātāḥ sīmantā asthīni sandhayaḥ snāyavaḥ peśyo marmāṇi
                        sirā dhamanyo yogavahāni srotāṃsi ca ||5|| </l>

                    <l xml:id="SS.3.5.6">
                         tvacaḥ sapta, kalāḥ sapta, āśayāḥ sapta, dhātavaḥ sapta, sapta sirāśatāni,
                        pañca peśīśatāni, nava snāyuśatāni, trīṇyasthiśatāni, dve daśottare
                        saṃdhiśate, saptottaraṃ marmaśataṃ, caturviṃśatirdhamanyaḥ, trayo doṣāḥ,
                        trayo malāḥ, nava srotāṃsi, (ṣoḍaśa kaṇḍarāḥ, ṣoḍaśa jālāni, ṣaṭ kūrcāḥ,
                        catasro rajjavaḥ, sapta sevanyaḥ, caturdaśa saṃghātāḥ, caturdaśa sīmantāḥ,
                        dvāviṃśatir yogavahāni srotāṃsi, dvikānyantrāṇi ) ceti samāsaḥ ||6|| </l>

                    <l xml:id="SS.3.5.7">
                         vistāro 'ta ūrdhvaṃ --- tvaco 'bhihitāḥ kalā dhātavo malā doṣā
                        yakṛtplīhānau phupphusa uṇḍuko hṛdayaṃ vṛkkau ca ||7|| </l>

                    <l xml:id="SS.3.5.8">
                         āśayās tu --- vātāśayaḥ, pittāśayaḥ, śleṣmāśayo, raktāśaya, āmāśayaḥ,
                        pakvāśayo, mūtrāśayaḥ , strīṇāṃ garbhāśayo 'ṣṭama iti ||8|| </l>

                    <l xml:id="SS.3.5.9">
                         sārdhatrivyāmānyantrāṇi puṃsāṃ, strīṇāmardhavyāmahīnāni ||9|| </l>

                    <l xml:id="SS.3.5.10">
                         śravaṇanayanavadanaghrāṇagudameḍhrāṇi nava srotāṃsi narāṇāṃ bahirmukhāni,
                        etāny eva strīṇāmaparāṇi ca trīṇi dve stanayor adhastādraktavahaṃ ca ||10|| </l>

                    <l xml:id="SS.3.5.11">
                         ṣoḍaśa kaṇḍarāḥ --- tāsāṃ catasraḥ pādayoḥ, tāvatyo hastagrīvāpṛṣṭheṣu;
                        tatra hastapādagatānāṃ kaṇḍarāṇāṃ nakhā agraprarohāḥ,
                        grīvāhṛdayanibandhinīnām adhobhāgagatānāṃ meḍhraṃ, śroṇipṛṣṭhanibandhinīnām
                        adhobhāgagatānāṃ bimbaṃ , mūrdhoruvakṣoṃ 'sapiṇḍādīnāṃ ca ||11|| </l>

                    <l xml:id="SS.3.5.12">
                         māṃsasirāsnāyvasthijālāni pratyekaṃ catvāri; tāni
                        maṇibandhagulphasaṃśritāni parasparanibaddhāni parasparagavākṣitāni ceti,
                        yairgavākṣitamidaṃ śarīram ||12|| </l>

                    <l xml:id="SS.3.5.13">
                         ṣaṭ kūrcāḥ, te hastapādagrīvāmeḍhreṣu; hastayor dvau, pādayor dvau,
                        grīvāmeḍhrayor ekaikaḥ ||13|| </l>

                    <l xml:id="SS.3.5.14">
                         mahatyo māṃsarajjavaś catasraḥ --- pṛṣṭhavaṃśamubhayataḥ
                        peśīnibandhanārthaṃ dve bāhye, ābhyantare ca dve ||14||</l>

                    <l xml:id="SS.3.5.15">
                         sapta sevanyaḥ ; sirasi vibhaktāḥ pañca, jihvāśephasor ekaikā; tāḥ
                        parihartavyāḥ śastreṇa ||15||</l>

                    <l xml:id="SS.3.5.16">
                         caturdaśāsthnāṃ saṃghātāḥ; teṣāṃ trayo gulphajānuvaṅkṣaṇeṣu,
                        etenetarasakthi bāhū ca vyākhyātau, trikaśirasor ekaikaḥ ||16|| </l>

                    <l xml:id="SS.3.5.17">
                         caturdaśaiva sīmantāḥ; te cāsthisaṅghātavadgaṇanīyāḥ, yatas tair yuktā
                        asthisaṃghātāḥ; ye hy uktāḥ saṃghātās te khalv aṣṭādaśaikeṣām ||17|| </l>

                    <l xml:id="SS.3.5.18">
                         trīṇi saṣaṣṭāny asthiśatāni vedavādino bhāṣante; śalyatantreṣu tu trīṇy eva
                        śatāni | teṣāṃ saviṃśam asthiśataṃ śākhāsu, saptadaśottaraṃ śataṃ
                        śroṇipārśvapṛṣṭhoraḥsu, grīvāṃ praty ūrdhvaṃ triṣaṣṭiḥ, evam asthnāṃ trīṇi
                        śatāni pūryante ||18|| </l>

                    <l xml:id="SS.3.5.19">
                         ekaikasyāṃ tu pādāṅgulyāṃ trīṇi trīṇi tāni pañcadaśa,
                        talakūrcagulphasaṃśritāni daśa, pārṣṇyām ekaṃ, jaṅghāyāṃ dve, jānuny ekam,
                        ekam ūrāv iti, triṃśadevam ekasmin sakthni bhavanti, etenetarasakthi bāhū ca
                        vyākhyātau; śroṇyāṃ pañca, teṣāṃ gudabhaganitambeṣu catvāri, trikasaṃśritam
                        ekaṃ, pārśve ṣaṭtriṃśad ekasmin , dvitīye 'pyevaṃ, pṛṣṭhe triṃśat,
                        aṣṭāvurasi , dve aṃsaphalake ; grīvāyāṃ nava, kaṇṭhanāḍyāṃ catvāri, dve
                        hanvoḥ , dantā dvātriṃśat, nāsāyāṃ trīṇi, ekaṃ tāluni, gaṇḍakarṇaśaṅkheṣv
                        ekaikaṃ, ṣaṭ śirasīti ||19|| </l>

                    <l xml:id="SS.3.5.20">
                         etāni pañcavidhāni bhavanti; tad yathā-
                        kapālarucakataruṇavalayanalakasaṃjñāni | teṣāṃ
                        jānunitambāṃsagaṇḍatāluśaṅkhaśiraḥsu kapālāni, daśanās tu rucakāni ,
                        ghrāṇakarṇagrīvākṣikoṣeṣu taruṇāni, pārśvapṛṣṭhoraḥsu valayāni , śeṣāṇi
                        nalakasaṃjñāni ||20|| </l>

                    <l xml:id="SS.3.5.21">
                         bhavanti cātra
                        <caesura/>
                         abhyantaragataiḥ sārairyathā tiṣṭhanti bhūruhāḥ |
                        <caesura/>
                         asthisārais tathā dehā dhriyante dehināṃ dhruvam ||21|| </l>

                    <l xml:id="SS.3.5.22">
                         tasmāc ciravinaṣṭeṣu tvaṅmāṃseṣu śarīriṇām |
                        <caesura/>
                         asthīni na vinaśyanti sārāṇy etāni dehinām | </l>

                    <l xml:id="SS.3.5.23">
                         māṃsāny atra nibaddhāni sirābhiḥ snāyubhis tathā |
                        <caesura/>
                         asthīny ālambanaṃ kṛtvā na śīryante patanti vā ||23||</l>

                    <l xml:id="SS.3.5.24">
                         sandhayas tu dvividhāś ceṣṭāvantaḥ , sthirāś ca ||24||</l>

                    <l xml:id="SS.3.5.25">
                         śākhāsu hanvoḥ kaṭyāṃ ca ceṣṭāvantas tu sandhayaḥ |
                        <caesura/>
                         śeṣās tu sandhayaḥ sarve vijñeyā hi sthirā budhaiḥ ||25||</l>

                    <l xml:id="SS.3.5.26">
                         saṅkhyātas tu daśottare dve śate | teṣāṃ śākhāsvaṣṭaṣaṣṭiḥ, ekonaṣaṣṭiḥ
                        koṣṭhe, grīvāṃ pratyūrdhvaṃ tryaśītiḥ | ekaikasyāṃ pādāṅgulyāṃ trayas
                        trayaḥ, dvāvaṅguṣṭhe, te caturdaśa; jānugulphavaṅkṣaṇeṣv ekaikaḥ, evaṃ
                        saptadaśaikasmin sakthni bhavanti; etenetarasakthi bāhū ca vyākhyātau;
                        trayaḥ kaṭīkapāleṣu, caturviṃśatiḥ pṛṣṭhavaṃśe, tāvanta eva pārśvayoḥ, urasy
                        aṣṭau; tāvanta eva grīvāyāṃ, trayaḥ kaṇṭhe, nāḍīṣu
                        hṛdayaklomanibaddhāsvaṣṭādaśa, dantaparimāṇā dantamūleṣu, ekaḥ kākalake
                        nāsāyāṃ ca, dvau vartmamaṇḍalayor netrāśrayau, gaṇḍakarṇaśaṅkheṣv ekaikaḥ,
                        dvau hanusandhī, dvāv upariṣṭād bhruvoḥ śaṅkhayoś ca, pañca śiraḥkapāleṣu,
                        eko mūrdhni ||26|| </l>

                    <l xml:id="SS.3.5.27">
                         ta ete sandhayo 'ṣṭavidhāḥ-
                        korolūkhalasāmudgaprataratunnasevanīvāyasatuṇḍamaṇḍalaśaṅkhāvartāḥ | teṣām
                        aṅgulimaṇibandhagulphajānukūrpareṣu korāḥ sandhayaḥ,
                        kakṣāvaṅkṣaṇadaśaneṣūlūkhalāḥ, aṃsapīṭhagudabhaganitambeṣu sāmudgāḥ,
                        grīvāpṛṣṭhavaṃśayoḥ pratarāḥ, śiraḥkaṭīkapāleṣu tunnasevanyaḥ, hanvor
                        ubhayatas tu vāyasatuṇḍāḥ, kaṇṭhahṛdayanetraklomanāḍīṣu maṇḍalāḥ,
                        śrotraśṛṅgāṭakeṣu śaṅkhāvartāḥ | teṣāṃ nāmabhir evākṛtayaḥ prāyeṇa
                        vyākhyātāḥ ||27|| </l>

                    <l xml:id="SS.3.5.28">
                         asthnāṃ tu sandhayo hyete kevalāḥ parikīrtitāḥ |
                        <caesura/>
                         peśīsnāyusirāṇāṃ tu sandhisaṅkhyā na vidyate ||28|| </l>

                    <l xml:id="SS.3.5.29">
                         nava snāyuśatāni | tāsāṃ śākhāsu ṣaṭśatāni, dve śate triṃśac ca koṣṭhe,
                        grīvāṃ pratyūrdhvaṃ saptatiḥ | ekaikasyāṃ tu pādāṅgulyāṃ ṣaṇ nicitās tās
                        triṃśat , tāvatya eva talakūrcagulpheṣu, tāvatya eva jaṅghāyāṃ, daśa jānuni,
                        catvāriṃśadūrau, daśa vaṅkṣaṇe, śatam adhyardham evam ekasmin sakthni
                        bhavanti; etenetarasakthi bahū ca vyākhyātau; ṣaṣṭiḥ kaṭyāṃ, pṛṣṭhe 'śītiḥ,
                        pārśvayoḥ ṣaṣṭiḥ, urasi triṃśat; ṣaṭtriṃśadgrīvāyāṃ, mūrdhni catustriṃśat;
                        evaṃ nava snāyuśatāni vyākhyātāni bhavanti ||29|| </l>

                    <l xml:id="SS.3.5.30">
                         bhavanti cātra
                        <caesura/>
                         snāyūś caturvidhā vidyāt tās tu sarvā nibodha me |
                        <caesura/>
                         pratānavatyo vṛttāś ca pṛthvyaś ca śuṣirās tathā ||30|| </l>

                    <l xml:id="SS.3.5.31">
                         pratānavatyaḥ śākhāsu sarvasandhiṣu cāpy atha |
                        <caesura/>
                         vṛttās tu kaṇḍarāḥ sarvā vijñeyāḥ kuśalairiha ||31||</l>

                    <l xml:id="SS.3.5.32">
                         āmapakvāśayānteṣu bastau ca śuṣirāḥ khalu |
                        <caesura/>
                         pārśvorasi tathā pṛṣṭhe pṛthulāś ca śirasyatha ||32||</l>

                    <l xml:id="SS.3.5.33">
                         nauryathā phalakāstīrṇā bandhanairbahubhir yutā |
                        <caesura/>
                         bhārakṣamā bhaved apsu nṛyuktā susamāhitā ||33||</l>

                    <l xml:id="SS.3.5.34">
                         evam eva śarīre 'smin yāvantaḥ sandhayaḥ smṛtāḥ |
                        <caesura/>
                         snāyubhir bahubhir baddhāstena bhārasahā narāḥ ||34|| </l>

                    <l xml:id="SS.3.5.35">
                         na hy asthīni na vā peśyo na sirā na ca sandhayaḥ |
                        <caesura/>
                         vyāpāditās tathā hanyuryathā snāyuḥ śarīriṇam ||35|| </l>

                    <l xml:id="SS.3.5.36">
                         yaḥ snāyūḥ pravijānāti bāhyāś cābhyantarās tathā |
                        <caesura/>
                         sa gūḍhaṃ śalyamāhartuṃ dehācchaknoti dehinām ||36|| </l>


                    <l xml:id="SS.3.5.37">
                         pañca peśīśatāni bhavanti | tāsāṃ catvāri śatāni śākhāsu, koṣṭhe ṣaṭṣaṣṭiḥ,
                        grīvāṃ pratyūrdhvaṃ catustriṃśat | ekaikasyāṃ tu pādāṅgulyāṃ tisrastisrastāḥ
                        pañcadaśa, daśa prapade, pādopari kūrcasanniviṣṭāstāvatya eva, daśa
                        gulphatalayoḥ, gulphajānvantare viṃśatiḥ, pañca jānuni, viṃśatir ūrau , daśa
                        vaṅkṣaṇe, śatam evam ekasmin sakthni bhavati; etenetarasakthi bāhū ca
                        vyākhyātau; tisraḥ pāyau, ekā meḍhre, sevanyāṃ cāparā, dve vṛṣaṇayoḥ ,
                        sphicoḥ pañca pañca, dve bastiśirasi, pañcodare , nābhyāmekā,
                        pṛṣṭhordhvasanniviṣṭāḥ pañca pañca dīrghāḥ, ṣaṭ pārśvayoḥ, daśa vakṣasi,
                        akṣakāṃsau prati samantāt sapta, dve hṛdayāmāśayayoḥ, ṣaṭ
                        yakṛtplīhoṇḍu(ndu)keṣu; grīvāyāṃ catasraḥ, aṣṭau hanvoḥ , ekaikā
                        kākalakagalayoḥ, dve tāluni, ekā jihvāyāṃ, dve oṣṭhayoḥ, dve nāsāyāṃ , dve
                        netrayoḥ, gaṇḍayoś catasraḥ, karṇayor dve, catasro lalāṭe, ekā śirasīti ;
                        evam etāni pañca peśīśatāni ||37|| </l>

                    <l xml:id="SS.3.5.38">
                         bhavati cātra --
                        <caesura/>
                         sirāsnāyvasthiparvāṇi sandhayaś ca śarīriṇām |
                        <caesura/>
                         peśībhiḥ saṃvṛtānyatra balavanti bhavantyataḥ ||38|| </l>

                    <l xml:id="SS.3.5.39">
                         strīṇāṃ tu viṃśatir adhikā | daśa tāsāṃ stanayor ekaikasmin pañca pañceti,
                        yauvane tāsāṃ parivṛddhiḥ; apatyapathe catasraḥ --- tāsāṃ prasṛte
                        abhyantarato dve, mukhāśrite bāhye ca vṛtte dve,
                        garbhacchidrasaṃśritāstisraḥ, śukrārtavapraveśinyas tisra eva |
                        pittapakvāśayayor madhye garbhaśayyā, yatra garbhas tiṣṭhati ||39|| </l>

                    <l xml:id="SS.3.5.40">
                         tāsāṃ
                        bahalapelavasthūlāṇupṛthuvṛttahrasvadīrghasthiramṛduślakṣṇakarkaśabhāvāḥ
                        sandhyasthisirāsnāyupracchādakā yathāpradeśaṃ svabhāvata eva bhavanti ||40|| </l>

                    <l xml:id="SS.3.5.41">
                         bhavati cātra --
                        <caesura/>
                         puṃsāṃ peśyaḥ purastād yāḥ proktā lakṣaṇamuṣkajāḥ |
                        <caesura/>
                         strīṇām āvṛtya tiṣṭhanti phalam antargataṃ hi tāḥ ||41|| </l>

                    <l xml:id="SS.3.5.42">
                         marmasirādhamanīsrotasāmanyatra pravibhāgaḥ ||42|| </l>

                    <l xml:id="SS.3.5.43">
                         śaṅkhanābhyākṛtiryonistryāvartā sā prakīrtitā |
                        <caesura/>
                         tasyāstṛtīye tvāvarte garbhaśayyā pratiṣṭhitā ||43||</l>

                    <l xml:id="SS.3.5.44">
                         yathā rohitamatsyasya mukhaṃ bhavati rūpataḥ |
                        <caesura/>
                         tatsaṃsthānāṃ tathārūpāṃ garbhaśayyāṃ vidurbudhāḥ ||44||</l>

                    <l xml:id="SS.3.5.45">
                         ābhugno 'bhimukhaḥ śete garbho garbhāśaye striyāḥ |
                        <caesura/>
                         sa yoniṃ śirasā yāti svabhāvāt prasavaṃ prati ||45|| </l>

                    <l xml:id="SS.3.5.46">
                         tvakparyantasya dehasya yo 'yam aṅgaviniścayaḥ |
                        <caesura/>
                         śalyajñānād ṛte naiṣa varṇyate 'ṅgeṣu keṣucit ||46|| </l>

                    <l xml:id="SS.3.5.47">
                         tasmān niḥsaṃśayaṃ jñānaṃ hartrā śalyasya vāñchatā |
                        <caesura/>
                         śodhayitvā mṛtaṃ samyag draṣṭavyo 'ṅgaviniścayaḥ ||47|| </l>

                    <l xml:id="SS.3.5.48">
                         pratyakṣato hi yad dṛṣṭaṃ śāstradṛṣṭaṃ ca yad bhavet |
                        <caesura/>
                         samāsatas tad ubhayaṃ bhūyo jñānavivardhanam ||48|| </l>

                    <l xml:id="SS.3.5.49">
                         tasmāt samastagātram aviṣopahatam adīrghavyādhipīḍitam avarṣaśatikaṃ
                        niḥsṛṣṭāntrapurīṣaṃ puruṣam āvahanty āmāpagāyāṃ nibaddhaṃ pañjarasthaṃ
                            muñja<pc> </pc>valkala<pc> </pc>kuśa<pc> </pc>śaṇādīnām
                        anyatamenāveṣṭitāṅgam aprakāśe deśe kothayet, samyak prakuthitaṃ coddhṛtya,
                        tato dehaṃ saptarātrād uśīra<pc> </pc>bāla<pc> </pc>veṇu<pc
                            > </pc>balvaja<pc> </pc>kūrcānām anyatamena śanaiḥ śanair avagharṣayaṃs
                        tvagādīn sarvān eva bāhyābhyantarān aṅgapratyaṅgaviśeṣān yathoktān lakṣayec
                        cakṣuṣā ||49|| </l>

                    <l xml:id="SS.3.5.50">
                         na śakyaś cakṣuṣā draṣṭuṃ dehe sūkṣmatamo vibhuḥ |
                        <caesura/>
                         dṛśyate jñānacakṣurbhis tapaścakṣurbhir eva ca ||50|| </l>

                    <l xml:id="SS.3.5.51">
                         śarīre caiva śāstre ca dṛṣṭārthaḥ syād viśāradaḥ |
                        <caesura/>
                         dṛṣṭaśrutābhyāṃ sandeham avāpohyācaret kriyāḥ ||51|| </l>

                    <l xml:id="SS.3.5.trailer">
                         iti suśrutasaṃhitāyāṃ śārīrasthāne śarīrasaṃkhyāvyākaraṇaśārīraṃ nāma
                        pañcamo 'dhyāyaḥ ||5|| </l>
                </div>


                <div n="6" type="adhyāya">

                    <head>ṣaṣṭho 'dhyāyaḥ |</head>

                    <l xml:id="SS.3.6.1">
                         athātaḥ pratyekam armanirdeśaṃ śārīraṃ vyākhyāsyāmaḥ || </l>

                    <l xml:id="SS.3.6.2">
                         yathovāca bhagavān dhanvantariḥ || </l>


                    <l xml:id="SS.3.6.3">
                         saptottaraṃ marmaśatam | tāni marmāṇi pañcātmakāni bhavanti; tad yathā ---
                        māṃsamarmāṇi, sirāmarmāṇi, snāyumarmāṇi, asthimarmāṇi, sandhimarmāṇi ceti |
                        na khalu māṃsasirāsnāyvasthisandhivyatirekeṇānyāni marmāṇi bhavanti, yasmān
                        nopalabhyante ||3|| </l>

                    <l xml:id="SS.3.6.4">
                         tatraikādaśa māṃsamarmāṇi, ekacatvāriṃśat sirāmarmāṇi, saptaviṃśatiḥ
                        snāyumarmāṇi, aṣṭāv asthimarmāṇi, viṃśatiḥ sandhimarmāṇi ceti | tad etat
                        saptottaraṃ marmaśatam ||4|| </l>

                    <l xml:id="SS.3.6.5">
                         teṣām ekādaśaikasmin sakthni bhavanti, etenetarasakthi bāhū ca vyākhyātau,
                        udarorasor dvādaśa, caturdaśa pṛṣṭhe, grīvāṃ pratyūrdhvaṃ saptatriṃśat ||5|| </l>

                    <l xml:id="SS.3.6.6">
                         tatra sakthimarmāṇi
                        kṣipratalahṛdayakūrcakūrcaśirogulphendrabastijānvāṇyurvilohitākṣāṇi viṭapaṃ
                        ceti, etenetaratsakthi vyākhyātam | udarorasos tu
                        gudabastinābhihṛdayastanamūlastanarohitāpalāpānyapastambhau ceti |
                        pṛṣṭhamarmāṇi tu
                        kaṭīkataruṇakukundaranitambapārśvasandhibṛhatyaṃsaphalakānyaṃsau ceti |
                        bāhumarmāṇi tu
                        śipratalahṛdayakūrcakūrcaśiromaṇibandhendrabastikūrparāṇyurvīlohitākṣāṇi
                        kakṣadharaṃ ceti; etenetaro bāhurvyākhyātaḥ | jatruṇa ūrdhvaṃ catasro
                        dhamanyo 'ṣṭau mātṛkā dve kṛkāṭike dve vidhure dve phaṇe dvāv apāṅgau dvāv
                        āvartau dvāv utkṣepau dvau śaṅkhāv ekā sthapanī pañca sīmantāś catvāri
                        śṛṅgāṭakāny eko 'dhipatir iti ||6|| </l>

                    <l xml:id="SS.3.6.7">
                         tatra talahṛdayendrabastigudastanarohitāni māṃsamarmāṇi,
                        nīladhamanīmātṛkāśṛṅgāṭakāpāṅgasthapanīphaṇastanamūlāpalāpāpastambhahṛdayanābhipārśvasandhibṛhatīlohitākṣorvyaḥ
                        sirāmarmāṇi,
                        āṇī(ṇi)viṭapakakṣadharakūrcakūrcaśirobastikṣiprāṃsavidhurotkṣepāḥ
                        snāyumarmāṇi, kaṭīkataruṇanitambāṃsaphalakaśaṅkhāstvasthimarmāṇi,
                        jānukūrparasīmantādhipatigulphamaṇibandhakukundarāvartakṛkāṭikāś ceti
                        sandhimarmāṇi ||7|| </l>

                    <l xml:id="SS.3.6.8">
                         tāny etāni pañcavikalpāni bhavanti; tad yathā - -- sadyaḥprāṇaharāṇi,
                        kālāntaraprāṇaharāṇi, viśalyaghnāni, vaikalyakarāṇi, rujākarāṇi ceti | tatra
                        sadyaḥprāṇaharāṇy ekonaviṃśatiḥ, kālāntaraprāṇaharāṇi trayastriṃśat, trīṇi
                        viśalyaghnāni, catuścatvāriṃśad vaikalyakarāṇi, aṣṭau rujākarāṇīti ||8|| </l>

                    <l xml:id="SS.3.6.9">
                         bhavanti cātra
                        <caesura/>
                         śṛṅgāṭakāny adhipatiḥ śaṅkhau kaṇṭhasirā gudam |
                        <caesura/>
                         hṛdayaṃ bastinābhyau(bhī) ca ghnanti sadyo hatāni tu ||9||</l>

                    <l xml:id="SS.3.6.10">
                         vakṣomarmāṇi sīmantatalakṣiprendrabastayaḥ |
                        <caesura/>
                         kaṭīkataruṇe sandhī pārśvajau bṛhatī ca yā ||10||</l>

                    <l xml:id="SS.3.6.11">
                         nitambāv iti caitāni kālāntaraharāṇi tu |
                        <caesura/>
                         utkṣepau sthapanī caiva viśalyaghnāni nirdiśet ||11|| </l>

                    <l xml:id="SS.3.6.12">
                         lohitākṣāṇi jānūrvīkūrcaviṭapakūrparāḥ |
                        <caesura/>
                         kukundare kakṣadhare vidhure sakṛkāṭike ||12|| </l>

                    <l xml:id="SS.3.6.13">
                         aṃsāṃsaphalakāpāṅgā nīle manye phaṇau tathā |
                        <caesura/>
                         vaikalyakaraṇāny āhur āvartau dvau tathaiva ca ||13|| </l>

                    <l xml:id="SS.3.6.14">
                         gulphau dvau maṇibandhau dvau dve dve kūrcaśirāṃsi ca |
                        <caesura/>
                         rujākarāṇi jānīyād aṣṭāv etāni buddhimān |
                        <caesura/>
                         kṣiprāṇi viddhamātrāṇi ghnanti kālāntareṇa ca ||14|| </l>

                    <l xml:id="SS.3.6.15">
                         marmāṇi māṃsasirāsnāyvasthisandhisannipātāḥ; teṣu svabhāvata eva viśeṣeṇa
                        prāṇās tiṣṭhanti; tasmān marmasv abhihatās tāṃs tān bhāvān āpadyante ||15|| </l>

                    <l xml:id="SS.3.6.16">
                         tatra sadyaḥprāṇaharāṇyāgneyāni, agniguṇeṣvāśu kṣīṇeṣu kṣapayanti;
                        kālāntaraprāṇaharāṇi saumyāgneyāni, agniguṇeṣvāśu kṣīṇeṣu krameṇa ca
                        somaguṇeṣu kālāntareṇa kṣapayanti; viśalyaprāṇaharāṇi vāyavyāni,
                        śalyamukhāvaruddho yāvad antarvāyus tiṣṭhati tāva jīvati, uddhṛtamātre tu
                        śalye marmasthānāśrito vāyurniṣkrāmati, tasmāt saśalyo jīvatyuddhṛtaśalyo
                        mriyate (pākātpatitaśalyo vā jīvati); vaikalyakarāṇi saumyāni, somo hi
                        sthiratvāc chaityāc ca prāṇāvalambanaṃ karoti;
                        rujākarāṇyagnivāyuguṇabhūyiṣṭhāni, viśeṣataś ca tau rujākarau;
                        pāñcabhautikīṃ ca rujām āhur eke ||16|| </l>

                    <l xml:id="SS.3.6.17">
                         kecid āhur māṃsādīnāṃ pañcānām api samastānāṃ vivṛddhānāṃ samavāyāt
                        sadyaḥprāṇaharāṇi, ekahīnānām alpānāṃ vā kālāntaraprāṇaharāṇi, dvihīnānāṃ
                        viśalyaprāṇaharāṇi , trihīnānāṃ vaikalyakarāṇi, ekasminn eva rujākarāṇīti |
                        naivaṃ, yato 'sthimarmasvapyabhihateṣu śoṇitāgamanaṃ bhavati ||17|| </l>

                    <l xml:id="SS.3.6.18">
                         caturvidhā yās tu sirāḥ śarīre prāyeṇa tā marmasu sanniviṣṭāḥ |
                        snāyvasthimāṃsāni tathaiva sandhīn santarpya dehaṃ prati yāpayanti ||18|| </l>

                    <l xml:id="SS.3.6.19">
                         tataḥ kṣate marmaṇi tāḥ pravṛddhaḥ samantato vāyur abhistṛṇoti |
                        vivardhamānas tu sa mātariśvā rujaḥ sutīvrāḥ pratanoti kāye ||19||</l>

                    <l xml:id="SS.3.6.20">
                         rujābhibhūtaṃ tu tataḥ śarīraṃ pralīyate naśyati cāsya saṃjñā |
                        <caesura/>
                         ato hi śalyaṃ vinihartumicchanmarmāṇi yatnena parīkṣya karṣet ||20||</l>

                    <l xml:id="SS.3.6.21">
                         etena śeṣaṃ vyākhyātam ||21|| </l>

                    <l xml:id="SS.3.6.22">
                         tatra sadyaḥprāṇaharam ante viddhaṃ kālāntareṇa mārayati,
                        kālāntaraprāṇaharam ante viddhaṃ vaikalyam āpādayati, viśalyaghnaṃ
                        vaikalyakaraṃ ca bhavati, vaikalyakaraṃ kālāntareṇa kleśayati rujāṃ ca
                        karoti, rujākaram atīvravedanaṃ bhavati ||22|| </l>

                    <l xml:id="SS.3.6.23">
                         tatra sadyaḥprāṇaharāṇi saptarātrābhyantarān mārayanti,
                        kālāntaraprāṇaharāṇi pakṣān māsād vā, teṣv api tu kṣiprāṇi kadācid āśu
                        mārayanti, viśalyaprāṇaharāṇi vaikalyakarāṇi ca kadācid atyabhihatāni
                        mārayanti ||23|| </l>

                    <l xml:id="SS.3.6.24">
                         ata ūrdhvaṃ sakthimarmāṇi vyākhyāsyāmaḥ --- tatra pādasyāṅguṣṭhāṅgulyor
                        madhye kṣipraṃ nāma marma, tatra viddhasyākṣepakeṇa maraṇaṃ; madhyamāṅgulīm
                        anupūrveṇa madhye pādatalasya talahṛdayaṃ nāma , tatra rujābhir maraṇaṃ;
                        kṣiprasyopariṣṭād ubhayataḥ kūrco nāma, tatra pādasya bhramaṇavepane
                        bhavataḥ; gulphasandher adha ubhayataḥ kūrcaśiraḥ, tatra rujāśophau;
                        pādajaṅghayoḥ sandhāne gulphaḥ, tatra rujaḥ stabdhapādatā khañjatā vā;
                        pārṣṇiṃ prati jaṅghāmadhye indrabastiḥ, tatra śoṇitakṣayeṇa maraṇaṃ;
                        jaṅghorvoḥ sandhāne jānu, tatra khañjatā; jānuna ūrdhvam ubhayatas
                        tryaṅgulamāṇī , tatra śophābhivṛddhiḥ stabdhasakthitā ca; ūrumadhye urvī,
                        tatra śoṇitakṣayāt sakthiśoṣaḥ; urvyā ūrdhvam adho vaṅkṣaṇasandher ūrumūle
                        lohitākṣaṃ, tatra lohitakṣayeṇa maraṇaṃ pakṣāghāto vā; vaṅkṣaṇavṛṣaṇayor
                        antare viṭapaṃ, tatra ṣāṇḍhyam alpaśukratā vā bhavati; evam etāny ekādaśa
                        sakthimarmāṇi vyākhyātāni | etenetarasakthi bāhū ca vyākhyātau | viśeṣatas
                        tu yāni sakthni gulphajānuviṭapāni, tāni bāhau maṇibandhakūrparakakṣadharāṇi
                        ; yathā vaṅkṣaṇavṛṣaṇayor antare viṭapam evaṃ vakṣaḥkakṣayor madhye
                        kakṣadharaṃ, tasmin viddhe ta evopadravāḥ; viśeṣatas tu maṇibandhe kuṇṭhatā,
                        kūrparākhye kuṇiḥ, kakṣadhare pakṣāghātaḥ | evam etāni catuścatvāriṃśac
                        chākhāsu marmāṇi vyākhyātāni ||24|| </l>

                    <l xml:id="SS.3.6.25">
                         ata ūrdhvam udarorasor marmāṇy anuvyākhyāsyāmaḥ --- tatra
                        vātavarconirasanaṃ sthūlāntrapratibaddhaṃ gudaṃ nāma marma, tatra
                        sadyomaraṇaṃ; alpamāṃsaśoṇito 'bhyantarataḥ kaṭyāṃ mūtrāśayo bastiḥ, tatrāpi
                        sadyomaraṇam aśmarīvraṇād ṛte, tatrāpy ubhayato bhinne na jīvati, ekato
                        bhinne mūtrasrāvī vraṇo bhavati, sa tu yatnenopakrānto rohati;
                        pakvāmāśayayor madhye sirāprabhavā nābhiḥ, tatrāpi sadyo maraṇaṃ; stanayor
                        madhyamadhiṣṭhāyor asyāmāśayadvāraṃ sattvarajastamasām adhiṣṭhānaṃ hṛdayaṃ,
                        tatrāpi sadya eva maraṇaṃ; stanayor adhastād dvyaṅgulam ubhayataḥ stanamūle,
                        tatra kaphapūrṇakoṣṭhatayā (kāsaśvāsābhyāṃ ) mriyate; stanacūcukayor ūrdhvaṃ
                        dvyaṅgulam ubhayataḥ stanarohitau , tatra lohitapūrṇakoṣṭhatayā
                        kāsaśvāsābhyāṃ ca mriyate; aṃsakūṭayor adhastāt pārśvoparibhāgayor apalāpau
                        nāma, tatra raktena pūyabhāvaṃ gatena maraṇaṃ; ubhayatroraso nāḍyau vātavahe
                        apastambhau nāma, tatra vātapūrṇakoṣṭhatayā kāsaśvāsābhyāṃ ca maraṇam; evam
                        etāny udarorasor dvādaśa marmāṇi vyākhyātāni ||25|| </l>

                    <l xml:id="SS.3.6.26">
                         ata ūrdhvaṃ pṛṣṭhamarmāṇi vyākhyāsyāmaḥ --- tatra pṛṣṭhavaṃśam ubhayataḥ
                        pratiśroṇikāṇḍamasthinī kaṭīkataruṇe, tatra śoṇitakṣayāt pāṇḍurvivarṇo
                        hīnarūpaś ca mriyate; pārśvayor jaghanabahirbhāge pṛṣṭhavaṃśamubhayato
                        kukundare, tatra sparśājñānamadhaḥkāye ceṣṭopaghātaś ca; śroṇīkāṇḍayor upary
                        āśayāc chādanau pārśvāntarapratibaddhau nitambau, tatrādhaḥkāyaśoṣo
                        daurbalyāc ca maraṇaṃ; adhaḥpārśvāntarapratibaddhau jaghanapārśvamadhyayos
                        tiryag ūrdhvaṃ ca jaghanāt pārśvasandhī, tatra lohitapūrṇakoṣṭhatayā
                        mriyate; stanamūlād ṛjūbhayataḥ pṛṣṭhavaṃśasya bṛhatī, tatra
                        śoṇitātipravṛttinimittair upadravair mriyate; pṛṣṭhopari pṛṣṭhavaṃśam
                        ubhayatas trikasaṃbaddhe aṃsaphalake, tatra bāhvoḥ svāpaśoṣau ;
                        bāhumūrdhagrīvāmadhyeṃ 'sapīṭhaskandhabandhanāvaṃsau, tatra stabdhabāhutā;
                        evam etāni caturdaśa pṛṣṭhamarmāṇi vyākhyātāni ||26|| </l>

                    <l xml:id="SS.3.6.27">
                         ata ūrdhvamūrdhvajatrugatāni vyākhyāsyāmaḥ --- tatra kaṇṭhanāḍīm ubhayataś
                        catasro dhamanyo dve nīle dve ca manye vyatyāsena , tatra mūkatā
                        svaravaikṛtamarasagrāhitā ca; grīvāyām ubhayataś catasraḥ sirā mātṛkāḥ,
                        tatra sadyomaraṇaṃ; śirogrīvayoḥ sandhāne kṛkāṭike, tatra calamūrdhatā;
                        karṇapṛṣṭhato 'dhaḥsaṃśrite vidhure, tatra bādhiryaṃ; ghrāṇamārgam ubhayataḥ
                        srotomārgapratibaddhe abhyantarataḥ phaṇe, tatra gandhājñānaṃ;
                        bhrūpucchāntayor adho 'kṣṇorbāhyato 'pāṅgau, tatrāndhyaṃ dṛṣṭyupaghāto vā;
                        bhruvor upari nimnayor āvartau nāma, tatrāpyāndhyaṃ dṛṣṭyupaghāto vā;
                        bhruvor antayor upari karṇalalāṭayor madhye śaṅkhau, tatra sadyomaraṇaṃ;
                        śaṅkhayor upari keśānta utkṣepau, tatra saśalyo jīvet pākāt patitaśalyo vā
                        noddhṛtaśalyaḥ; bhruvor madhye sthapanī, tatrotkṣepavat; pañca sandhayaḥ
                        śirasi vibhaktāḥ sīmantā nāma, tatronmādabhayacittanāśair maraṇaṃ;
                        ghrāṇaśrotrākṣijihvāsantarpaṇīnāṃ sirāṇāṃ madhye sirāsannipātaḥ śṛṅgāṭakāni
                        , tāni catvāri marmāṇi, tatrāpi sadyomaraṇaṃ ; mastakābhyantaropariṣṭhāt
                        sirāsandhisannipāto romāvarto 'dhipatiḥ, tatrāpi sadya eva | evam etāni
                        saptatriṃśad ūrdhvajatrugatāni marmāṇi vyākhyātāni ||27|| </l>

                    <l xml:id="SS.3.6.28">
                         bhavanti cātra ślokāḥ --
                        <caesura/>
                         urvyaḥ śirāṃsi viṭape ca sakakṣapārśve ekaikam aṅgulamitaṃ stanapūrvamūlam
                        |
                        <caesura/>
                         viddhyaṅguladvayamitaṃ maṇibandhagulphaṃ trīṇy eva jānu saparaṃ saha
                        kūrparābhyām ||28|| </l>

                    <l xml:id="SS.3.6.29">
                         hṛdbastikūrcagudanābhi vadanti mūrdhni catvāri pañca ca gale daśa yāni ca
                        dve |
                        <caesura/>
                         tāni svapāṇitalakuñcitasaṃmitāni śeṣāṇyavehi parivistarato 'ṅgulārdham
                        ||29||</l>

                    <l xml:id="SS.3.6.30">
                         etatpramāṇamabhivīkṣya vadanti tajjñāḥ śastreṇa karmakaraṇaṃ parihṛtya
                        kāryam |
                        <caesura/>
                         pārśvābhighātitamapīha nihanti marma tasmād dhi marmasadanaṃ parivarjanīyam
                        ||30|| </l>

                    <l xml:id="SS.3.6.31">
                         chinneṣu pāṇicaraṇeṣu sirā narāṇāṃ saṅkocamīyurasṛgalpamato nireti |
                        prāpyāmitavyasanamugramato manuṣyāḥ saṃcchinnaśākhataruvannidhanaṃ na yānti
                        ||31|| </l>

                    <l xml:id="SS.3.6.32">
                         kṣipreṣu tatra sataleṣu hateṣu raktaṃ gacchatyatīva pavanaś ca rujaṃ karoti
                        | evaṃ vināśam upayānti hi tatra viddhā vṛkṣā ivāyudhanipātanikṛttamūlāḥ
                        ||32||</l>

                    <l xml:id="SS.3.6.33">
                         tasmāt tayor abhihatasya tu pāṇipādaṃ chettavyamāśu maṇibandhanagulphadeśe
                        <caesura/>
                         marmāṇi śalyaviṣayārdham udāharanti yasmāc ca marmasu hatā na bhavanti
                        sadyaḥ ||33|| </l>

                    <l xml:id="SS.3.6.34">
                         jīvanti tatra yadi vaidyaguṇena kecit te prāpnuvanti vikalatvam asaṃśayaṃ
                        hi
                        <caesura/>
                         saṃbhinnajarjaritakoṣṭhaśiraḥkapālā jīvanti śastranihataiś ca śarīradeśaiḥ
                        ||34|| </l>

                    <l xml:id="SS.3.6.35">
                         chinnaiś ca sakthibhujapādakarair aśeṣair yeṣāṃ na marmasu kṛtā vividhāḥ
                        prahārāḥ
                        <caesura/>
                         somamārutatejāṃsi rajaḥsattvatamāṃsi ca |
                        <caesura/>
                         marmasu prāyaśaḥ puṃsāṃ bhūtātmā cāvatiṣṭhate ||35|| </l>


                    <l xml:id="SS.3.6.36">
                         marmasv abhihatās tasmān na jīvanti śarīriṇaḥ
                        <caesura/>
                         indriyārtheṣv asaṃprāptir manobuddhiviparyayaḥ ||36|| </l>

                    <l xml:id="SS.3.6.37">
                         rujaś ca vividhās tīvrā bhavanty āśuhare hate |
                        <caesura/>
                         hate kālāntaraghne tu dhruvaṃ dhātukṣayo nṛṇām ||37||</l>

                    <l xml:id="SS.3.6.38">
                         tato dhātukṣayāj jantur vedanābhiś ca naśyati |
                        <caesura/>
                         hate vaikalyajanane kevalaṃ vaidyanaipuṇāt ||38||</l>

                    <l xml:id="SS.3.6.39">
                         śarīraṃ kriyayā yuktaṃ vikalatvam avāpnuyāt |
                        <caesura/>
                         viśalyaghne tu vijñeyaṃ pūrvoktaṃ yac ca kāraṇam ||39|| </l>

                    <l xml:id="SS.3.6.40">
                         rujākarāṇi marmāṇi kṣatāni vividhā rujaḥ |
                        <caesura/>
                         kurvanty ante ca vaikalyaṃ kuvaidyavaśago yadi ||40||</l>

                    <l xml:id="SS.3.6.41">
                         chedabhedābhighātebhyo dahanād dāraṇād api |
                        <caesura/>
                         upaghātaṃ vijānīyān marmaṇāṃ tulyalakṣaṇam ||41|| </l>

                    <l xml:id="SS.3.6.42">
                         marmābhighātas tu na kaścid asti
                        <caesura/>
                         yo 'lpātyayo vāpi niratyayo vā |
                        <caesura/>
                         prāyeṇa marmasv abhitāḍitās tu
                        <caesura/>
                         vaikalyam ṛcchanty athavā mriyante ||42|| </l>

                    <l xml:id="SS.3.6.43">
                         marmāṇy adhiṣṭhāya hi ye vikārā mūrcchanti kāye vividhā narāṇām |
                        <caesura/>
                         prāyeṇa te kṛcchratamā bhavanti narasya yatnair api sādhyamānāḥ ||43|| </l>

                    <l xml:id="SS.3.6.trailer">
                         iti suśrutasaṃhitāyāṃ śārīrasthāne pratyekamarmanirdeśaśārīraṃ nāma ṣaṣṭho
                        'dhyāyaḥ ||6|| </l>
                </div>


                <div n="7" type="adhyāya">

                    <head>saptamo 'dhyāyaḥ |</head>

                    <l xml:id="SS.3.7.1">
                         athātaḥ sirāvarṇavibhaktiśārīraṃ vyākhyāsyāmaḥ || </l>

                    <l xml:id="SS.3.7.2">
                         yathovāca bhagavān dhanvantariḥ || </l>

                    <l xml:id="SS.3.7.3">
                         sapta sirāśatāni bhavanti; yābhir idaṃ śarīram ārāma iva jalahāriṇībhiḥ
                        kedāra iva ca kulyābhir upasnihyate 'nugṛhyate cākuñcanaprasāraṇādibhir
                        viśeṣaiḥ; drumapatrasevanīnām iva tāsāṃ pratānāḥ; tāsāṃ nābhir mūlaṃ, tataś
                        ca prasaranty ūrdhvam adhas tiryak ca ||3|| </l>

                    <l xml:id="SS.3.7.4">
                         bhavataś cātra ślokau --
                        <caesura/>
                         yāvatyas tu sirāḥ kāye saṃbhavanti śarīriṇām |
                        <caesura/>
                         nābhyāṃ sarvā nibaddhāstāḥ pratanvanti samantataḥ ||4|| </l>

                    <l xml:id="SS.3.7.5">
                         nābhisthāḥ prāṇināṃ prāṇāḥ prāṇānnābhir vyupāśritā |
                        <caesura/>
                         sirābhir āvṛtā nābhiś cakranābhir ivārakaiḥ ||5|| </l>

                    <l xml:id="SS.3.7.6">
                         tāsāṃ mūlasirāś catvāriṃśat; tāsāṃ vātavāhinyo daśa, pittavāhinyo daśa,
                        kaphavāhinyo daśa, daśa raktavāhinyaḥ | tāsāṃ tu vātavāhinīnāṃ
                        vātasthānagatānāṃ pañcasaptatiśataṃ bhavati, tāvatya eva pittavāhinyaḥ
                        pittasthāne, kaphavāhinyaś ca kaphasthāne, raktavāhinyaś ca yakṛtplīhnoḥ;
                        evam etāni sapta sirāśatāni ||6|| </l>

                    <l xml:id="SS.3.7.7">
                         tatra vātavāhinyaḥ sirā ekasmin sakthni pañcaviṃśatiḥ; etenetarasakthi bāhū
                        ca vyākhyātau | viśeṣatas tu koṣṭhe catustriṃśat; tāsāṃ gudameḍhrāśritāḥ
                        śroṇyāmaṣṭau, dve dve pārśvayoḥ, ṣaṭ pṛṣṭhe, tāvatya evodare, daśa vakṣasi |
                        ekacatvāriṃśajjatruṇa ūrdhvaṃ; tāsāṃ caturdaśa grīvāyāṃ, karṇayoś catasraḥ,
                        nava jihvāyāṃ, ṣaṇ nāsikāyāṃ, aṣṭau netrayoḥ, evam etat pañcasaptatiśataṃ
                        vātavāhinīnāṃ sirāṇāṃ vyākhyātaṃ bhavati | eṣa eva vibhāgaḥ śeṣāṇām api |
                        viśeṣatas tu pittavāhinyo netrayor daśa, karṇayor dve; evaṃ raktavahāḥ
                        kaphavahāś ca | evam etāni sapta sirāśatāni savibhāgāni vyākhyātāni ||7|| </l>

                    <l xml:id="SS.3.7.8">
                         bhavanti cātra
                        <caesura/>
                         kriyāṇām apratīghātam amohaṃ buddhikarmaṇām |
                        <caesura/>
                         karoty anyān guṇāṃś cāpi svāḥ sirāḥ pavanaś caran ||8||</l>

                    <l xml:id="SS.3.7.9">
                         yadā tu kupito vāyuḥ svāḥ sirāḥ pratipadyate |
                        <caesura/>
                         tadāsya vividhā rogā jāyante vātasaṃbhavāḥ ||9||</l>

                    <l xml:id="SS.3.7.10">
                         bhrājiṣṇutām annarucim agnidīptim arogatām |
                        <caesura/>
                         saṃsarpat svāḥ sirāḥ pittaṃ kuryāc cānyān guṇān api ||10|| </l>

                    <l xml:id="SS.3.7.11">
                         yadā prakupitaṃ pittaṃ sevate svavahāḥ sirāḥ |
                        <caesura/>
                         tadāsya vividhā rogā jāyante pittasaṃbhavāḥ ||11||</l>

                    <l xml:id="SS.3.7.12">
                         snehamaṅgeṣu sandhīnāṃ sthairyaṃ balamudīrṇatām |
                        <caesura/>
                         karotyanyān guṇāṃś cāpi balāsaḥ svāḥ sirāś caran ||12||</l>

                    <l xml:id="SS.3.7.13">
                         yadā tu kupitaḥ śleṣmā svāḥ sirāḥ pratipadyate |
                        <caesura/>
                         tadāsya vividhā rogā jāyante śleṣmasaṃbhavāḥ ||13|| </l>

                    <l xml:id="SS.3.7.14">
                         dhātūnāṃ pūraṇaṃ varṇaṃ sparśajñānam asaṃśayam |
                        <caesura/>
                         svāḥ sirāḥ saṃcarad raktaṃ kuryāc cānyān guṇān api ||14|| </l>

                    <l xml:id="SS.3.7.15">
                         yadā tu kupitaṃ raktaṃ sevate svavahāḥ sirāḥ |
                        <caesura/>
                         tadāsya vividhā rogā jāyante raktasaṃbhavāḥ ||15||</l>

                    <l xml:id="SS.3.7.16">
                         na hi vātaṃ sirāḥ kāścinna pittaṃ kevalaṃ tathā |
                        <caesura/>
                         śleṣmāṇaṃ vā vahantyetā ataḥ sarvavahāḥ smṛtāḥ ||16|| </l>

                    <l xml:id="SS.3.7.17">
                         praduṣṭānāṃ hi doṣāṇāṃ mūrcchitānāṃ pradhāvatām |
                        <caesura/>
                         dhruvam unmārgagamanam ataḥ sarvavahāḥ smṛtāḥ ||17|| </l>

                    <l xml:id="SS.3.7.18">
                         tatrāruṇā vātavahāḥ pūryante vāyunā sirāḥ |
                        <caesura/>
                         pittāduṣṇāś ca nīlāś ca, śītā gauryaḥ sthirāḥ kaphāt
                        <caesura/>
                         asṛgvahās tu rohiṇyaḥ sirā nātyuṣṇaśītalāḥ ||18|| </l>

                    <l xml:id="SS.3.7.19">
                         ata ūrdhvaṃ pravakṣyāmi na vidhyed yāḥ sirā bhiṣak |
                        <caesura/>
                         vaikalyaṃ maraṇaṃ cāpi vyadhāt tāsāṃ dhruvaṃ bhavet ||19|| </l>

                    <l xml:id="SS.3.7.20">
                         sirāśatāni catvāri vidyāc chākhāsu buddhimān |
                        <caesura/>
                         ṣaṭtriṃśac ca śataṃ koṣṭhe catuḥṣaṣṭaṃ ca mūrdhani ||20|| </l>

                    <l xml:id="SS.3.7.21">
                         śākhāsu ṣoḍaśa sirāḥ koṣṭhe dvātriṃśad eva tu |
                        <caesura/>
                         pañcāśaj jatruṇaś cordhvam avyadhyāḥ parikīrtitāḥ ||21|| </l>

                    <l xml:id="SS.3.7.22">
                         tatra sirāśatam ekasmin sakthni bhavati; tāsāṃ jāladharā tvekā, tisraś
                        cābhyantarāḥ --- tatrorvīsaṃjñe dve, lohitākṣasaṃjñā caikā, tās tv
                        avyadhyāḥ; etenetarasakthi bāhū ca vyākhyātau; evamaśastrakṛtyāḥ ṣoḍaśa
                        śākhāsu | dvātriṃśacchroṇyāṃ, tāsām aṣṭāvaśastrakṛtyāḥ --- dve dve viṭapayoḥ
                        , kaṭīkataruṇayoś ca; aṣṭāvaṣṭāv ekaikasmin pārśve, tāsām ekaikām ūrdhvagāṃ
                        pariharet, pārśvasandhigate ca dve; catasro viṃśatiś ca pṛṣṭhe
                        pṛṣṭhavaṃśamubhayataḥ, tāsāmūrdhvagāminyau dve dve parihared bṛhatīsire;
                        tāvatya evodare, tāsāṃ meḍhropari romarājīm ubhayato dve dve pariharet;
                        catvāriṃśad vakṣasi, tāsāṃ caturdaśāśastrakṛtyāḥ --- hṛdaye dve, dve dve
                        stanamūle, stanarohitāpalāpastambheṣūbhayato 'ṣṭau; evaṃ dvātriṃśad
                        aśastrakṛtyāḥ pṛṣṭhodaroraḥsu bhavanti | catuḥṣaṣṭaṃ sirāśataṃ jatruṇa
                        ūrdhvaṃ bhavati; tatra ṣaṭpañcāśacchirodharāyāṃ , tāsāmaṣṭau catasraś ca
                        marmasaṃjñāḥ pariharet, dve kṛkāṭikayoḥ, dve vidhurayoḥ, evaṃ grīvāyāṃ
                        ṣoḍaśāvyadhyāḥ; hanvor ubhayato 'ṣṭāv aṣṭau, tāsāṃ tu sandhidhamanyau dve
                        dve pariharet; ṣaṭtriṃśajjihvāyāṃ, tāsāmadhaḥ ṣoḍaśāśastrakṛtyāḥ, rasavahe
                        dve, vāgvahe ca dve; dvirdvādaśa nāsāyāṃ, tāsām aupanāsikyaś catasraḥ
                        pariharet, tāsām eva ca tālunyekāṃ mṛdāvuddeśe; aṣṭatriṃśadubhayor netrayoḥ
                        , tāsām ekaikām apāṅgayoḥ pariharet; karṇayor daśa, tāsāṃ śabdavāhinīm
                        ekaikāṃ pariharet; nāsānetragatās tu lalāṭe ṣaṣṭiḥ, tāsāṃ keśāntānugatāś
                        catasra, āvartayor ekaikā, sthapanyāṃ caikā parihartavyā; śaṅkhayor daśa,
                        tāsāṃ śaṅkhasandhigatām ekaikāṃ pariharet; dvādaśa mūrdhni, tāsām utkṣepayor
                        dve pariharet, sīmanteṣv ekaikām, ekām adhipatāv iti; evam aśastrakṛtyāḥ
                        pañcāśaj jatruṇa ūrdhvam iti ||22|| </l>

                    <l xml:id="SS.3.7.23">
                         bhavati cātra --
                        <caesura/>
                         vyāpnuvanty abhito dehaṃ nābhitaḥ prasṛtāḥ sirāḥ |
                        <caesura/>
                         pratānāḥ padminīkandād bisādīnāṃ yathā jalam ||23|| </l>

                    <l xml:id="SS.3.7.trailer">
                         iti suśrutasaṃhitāyāṃ śārīrasthāne sirāvarṇavibhaktiśārīraṃ nāma saptamo
                        'dhyāyaḥ ||7|| </l>
                </div>


                <div n="8" type="adhyāya">

                    <head>aṣṭamo 'dhyāyaḥ |</head>

                    <l xml:id="SS.3.8.1">
                         athātaḥ sirāvyadhavidhiṃ śārīraṃ vyākhyāsyāmaḥ || </l>

                    <l xml:id="SS.3.8.2">
                         yathovāca bhagavān dhanvantariḥ || </l>

                    <l xml:id="SS.3.8.3">
                         bālasthavirarūkṣakṣatakṣīṇabhīrupariśrāntamadyapādhvastrīkarśitavamitaviriktāsthāpitānuvāsitajāgaritaklībakṛśagarbhiṇīnāṃ
                        kāsaśvāsaśoṣapravṛddhajvarākṣepakapakṣāghātopavāsapipāsāmūrcchāprapīḍitānāṃ
                        ca sirāṃ na vidhyet , yāś cāvyadhyāḥ, vyadhyāś cādṛṣṭāḥ, dṛṣṭāś cāyantritāḥ,
                        yantritāś cānutthitā iti ||3|| </l>

                    <l xml:id="SS.3.8.4">
                         śoṇitāvasekasādhyāś ca ye vikārāḥ prāgabhihitās teṣu cāpakveṣv anyeṣu
                        cānukteṣu yathābhyāsaṃ yathānyāyaṃ ca sirāṃ vidhyet ||4|| </l>

                    <l xml:id="SS.3.8.5">
                         pratiṣiddhānām api ca viṣopasarge ātyayike ca sirāvyadhanam apratiṣiddham
                        ||5|| </l>

                    <l xml:id="SS.3.8.6">
                         tatra snigdhasvinnam āturaṃ yathādoṣapratyanīkaṃ dravaprāyam annaṃ
                        bhuktavantaṃ yavāgūṃ pītavantaṃ vā yathākālam upasthāpyāsīnaṃ sthitaṃ vā
                        prāṇān abādhamāno vastrapaṭṭacarmāntarvalkalalatānām anyatamena yantrayitvā
                        nātigāḍhaṃ nātiśithilaṃ śarīrapradeśam āsādya prāptaṃ śastram ādāya sirāṃ
                        vidhyet ||6|| </l>

                    <l xml:id="SS.3.8.7">
                         naivātiśīte nātyuṣṇe na pravāte na cābhrite |
                        <caesura/>
                         sirāṇāṃ vyadhanaṃ kāryam aroge vā kadācana ||7|| </l>

                    <l xml:id="SS.3.8.8">
                         tatra vyadhyasiraṃ puruṣaṃ pratyādityamukham aratnimātrocchrite
                        upaveśyāsane sakthnor ākuñcitayor niveśya kūrpare sandhidvayasyopari
                        hastāvantargūḍhāṅguṣṭhakṛtamuṣṭī manyayoḥ sthāpayitvā yantraṇaśāṭakaṃ
                        grīvāmuṣṭyor upari parikṣipyānyena puruṣeṇa paścāt sthitena
                        vāmahastenottānena śāṭakāntadvayaṃ grāhayitvā tato brūyāt --- dakṣiṇahastena
                        sirotthāpanārthaṃ nātyāyataśithilaṃ yantram āveṣṭayeti, asṛksrāvaṇārthaṃ ca
                        yantraṃ pṛṣṭhamadhye pīḍayeti, karmapuruṣaṃ ca vāyupūrṇamukhaṃ sthāpayet ;
                        eṣa uttamāṅgagatānām antarmukhavarjānāṃ sirāṇāṃ vyadhane yantraṇavidhiḥ |
                        pādavyadhyasirasya pādaṃ same sthāne susthitaṃ sthāpayitvānyaṃ pādam
                        īṣatsaṅkucitam uccaiḥ kṛtvā vyadhyasiraṃ pādaṃ jānusandher adhaḥ
                        śāṭakenāveṣṭya hastābhyāṃ prapīḍya gulphaṃ vyadhyapradeśasyopari caturaṅgule
                        plotādīnām anyatamena baddhvā vā pādasirāṃ vidhyet | athopariṣṭhāddhastau
                        gūḍhāṅguṣṭhakṛtamuṣṭī samyagāsane sthāpayitvā sukhopaviṣṭasya pūrvavad
                        yantraṃ baddhvā hastasirāṃ vidhyet | gṛdhrasīviśvācyoḥ
                        saṅkucitajānukūrparasya |
                        śroṇīpṛṣṭhaskandheṣūnnāmitapṛṣṭhasyāvākśiraskasyopaviṣṭasya |
                        visphūrjitapṛṣṭhasya vidhyet | udarorasoḥ prasāritoraskasyonnāmitaśiraskasya
                        visphūrjitadehasya | bāhubhyām avalambamānadehasya pārśvayoḥ |
                        anāmitameḍhrasya meḍhre | unnamitavidaṣṭajihvāgrasyādhojihvāyām |
                        ativyāttānanasya tāluni dantamūleṣu ca | evaṃ yantropāyān anyāṃś ca
                        sirotthāpanahetūn buddhyāvekṣya śarīravaśena vyādhivaśena ca vidadhyāt ||8|| </l>

                    <l xml:id="SS.3.8.9">
                         māṃsaleṣv avakāśeṣu yavamātraṃ śastraṃ nidadhyāt, ato 'nyathārdhayavamātraṃ
                        vrīhimātraṃ vā vrīhimukhena, asthnām upari kuṭhārikayā
                        vidhyedardhayavamātram ||9|| </l>

                    <l xml:id="SS.3.8.10">
                         vyabhre varṣāsu vidhyet tu grīṣmakāle tu śītale |
                        <caesura/>
                         hemantakāle madhyāhne śastrakālās trayaḥ smṛtāḥ ||10|| </l>

                    <l xml:id="SS.3.8.11">
                         samyakśastranipātena dhārayā yā sravedasṛk |
                        <caesura/>
                         muhūrtaṃ ruddhā tiṣṭhec ca suviddhāṃ tāṃ vinirdiśet ||11|| </l>

                    <l xml:id="SS.3.8.12">
                         yathā kusumbhapuṣpebhyaḥ pūrvaṃ sravati pītikā |
                        <caesura/>
                         tathā sirāsu viddhāsu duṣṭam agre pravartate ||12|| </l>

                    <l xml:id="SS.3.8.13">
                         mūrcchitasyātibhītasya śrāntasya tṛṣitasya ca |
                        <caesura/>
                         na vahanti sirā viddhās tathānutthitayantritāḥ ||13|| </l>

                    <l xml:id="SS.3.8.14">
                         kṣīṇasya bahudoṣasya mūrcchayābhihatasya ca |
                        <caesura/>
                         bhūyo 'parāhṇe visrāvyā sāparedyus tryahe 'pi vā ||14|| </l>

                    <l xml:id="SS.3.8.15">
                         raktaṃ saśeṣadoṣaṃ tu kuryād api vicakṣaṇaḥ |
                        <caesura/>
                         na cātiniḥsrutaṃ kuryāc cheṣaṃ saṃśamanair jayet ||15|| </l>

                    <l xml:id="SS.3.8.16">
                         balino bahudoṣasya vayaḥsthasya śarīriṇaḥ |
                        <caesura/>
                         paraṃ pramāṇamicchanti prasthaṃ śoṇitamokṣaṇe ||16|| </l>

                    <l xml:id="SS.3.8.17">
                         tatra pādadāhapāda<pc> </pc>harṣa<pc
                        > </pc>cippavisarpavātaśoṇitavātakaṇṭakavicarcikāpādadārīprabhṛtiṣu
                        kṣipramarmaṇa upariṣṭhād dvyaṅgule vrīhimukhena sirāṃ vidhyet, ślīpade
                        taccikitsite yathā vakṣyate, kroṣṭukaśiraḥkhañjapaṅgulavātavedanāsu
                        jaṅghāyāṃ gulphasyopari caturaṅgule, apacyāmindrabasteradhastād dvyaṅgule,
                        jānusandheruparyadho vā caturaṅgule gṛdhrasyāṃ, ūrumūlasaṃśritāṃ galagaṇḍe,
                        etenetarasakthi bāhū ca vyākhyātau; viśeṣatas tu vāmabāhau kūrparasandher
                        abhyantarato bāhumadhye plīhni kaniṣṭhikānāmikayor madhye vā, evaṃ
                        dakṣiṇabāhau yakṛddālye (kaphodare ca,) etām eva ca kāsaśvāsayor
                        apyādiśanti, gṛdhrasyām iva viśvācyāṃ, śroṇiṃ prati samantād dvyaṅgule
                        pravāhikāyāṃ śūlinyāṃ, parivartikopadaṃśaśūkadoṣaśukravyāpatsu meḍhramadhye,
                        (vṛṣaṇayoḥ pārśve mūtravṛddhyāṃ, nābher adhaś caturaṅgule sevanyā vāmapārśve
                        dakodare ,) vāmapārśve kakṣāstanayor antare 'ntarvidradhau pārśvaśūle ca,
                        bāhuśoṣāvabāhukayor apyeke vadantyaṃsayor antare, trikasandhimadhyagatāṃ
                        tṛtīyake, adhaḥskandhasandhigatāmanyatarapārśvasaṃsthitāṃ caturthake,
                        hanusandhimadhyagatāmapasmāre, śaṅkhakeśāntasandhigatāmuro 'pāṅgalalāṭeṣu
                        conmāde, jihvārogeṣv adhojihvāyāṃ dantavyādhiṣu ca, tāluni tālavyeṣu,
                        karṇayor upari samantāt karṇaśūle tadrogeṣu ca, gandhāgrahaṇe nāsārogeṣu ca
                        nāsāgre, timirākṣipākaprabhṛtiṣvakṣyāmayeṣūpanāsike lālāṭyāmapāṅgyāṃ vā, etā
                        eva śirorogādhimanthaprabhṛtiṣu rogeṣv iti ||17|| </l>

                    <l xml:id="SS.3.8.18">
                         duṣṭavyadhā viṃśatiḥ --- durviddhātividdhā kuñcitā piccitā
                        kuṭṭitāprasrutātyudīrṇānte viddhā pariśuṣkā kūṇitā vepitānutthitaviddhā
                        śastrahatā tiryagviddhāviddhāvyadhyā vidrutā dhenukā punaḥ punarviddhā
                        sirāsnāyvasthisandhimarmasu ceti ||18|| </l>

                    <l xml:id="SS.3.8.19">
                         tatra yā sūkṣmaśastraviddhāvyaktamasṛk sravati rujāśophavatī ca sā
                        durviddhā, pramāṇātiriktaviddhāyāmantaḥ praviśati śoṇitaṃ
                        śoṇitātipravṛttirvā sātividdhā, kuñcitāyāmapyevaṃ, kuṇṭhaśastrapramathitā
                        pṛthulībhāvamāpannā piccitā, anāsāditā punaḥ punarantayoś ca bahuśaḥ
                        śastrābhihatā kuṭṭitā, śītabhayamūrcchābhir apravṛttaśoṇitā aprasrutā,
                        tīkṣṇamahāmukhaśastraviddhātyudīrṇā, alparaktasrāviṇyanteviddhā,
                        kṣīṇaśoṇitasyānilapūrṇā pariśuṣkā, caturbhāgāsāditā kiṃcitpravṛttaśoṇitā
                        kūṇitā, duḥsthānabandhanādvepamānāyāḥ śoṇitasaṃmoho bhavati sā vepitā,
                        anutthitaviddhāyāmapyevaṃ, chinnātipravṛttaśoṇitā kriyāsaṅgakarī śastrahatā,
                        tiryakpraṇihitaśastrā kiṃciccheṣā tiryagviddhā, bahuśaḥ kṣatā
                        hīnaśastrapraṇidhānenāviddhā, aśastrakṛtyā avyadhyā, anavasthitaviddhā
                        vidrutā, pradeśasya bahuśo 'vaghaṭṭanādārohadvyadhā muhurmuhuḥ śoṇitasrāvā
                        dhenukā, sūkṣmaśastravyadhanādbahuśo bhinnā punaḥ punarviddhā,
                        snāyvasthisirāsandhimarmasu viddhā rujāṃ śophaṃ vaikalyaṃ maraṇaṃ cāpādayati
                        ||19|| </l>

                    <l xml:id="SS.3.8.20">
                         bhavanti cātra
                        <caesura/>
                         sirāsu śikṣito nāsti calā hyetāḥ svabhāvataḥ |
                        <caesura/>
                         matsyavat parivartante tasmād yatnena tāḍayet ||20|| </l>

                    <l xml:id="SS.3.8.21">
                         ajānatā gṛhīte tu śastre kāyanipātite |
                        <caesura/>
                         bhavanti vyāpadaś caitā bahavaś cāpy upadravāḥ ||21|| </l>

                    <l xml:id="SS.3.8.22">
                         snehādibhiḥ kriyāyogairna tathā lepanair api |
                        <caesura/>
                         yānty āśu vyādhayaḥ śāntiṃ yathā samyak sirāvyadhāt ||22|| </l>

                    <l xml:id="SS.3.8.23">
                         sirāvyadhaścikitsārdhaṃ śalyatantre prakīrtitaḥ |
                        <caesura/>
                         yathā praṇihitaḥ samyagbastiḥ kāyacikitsite ||23|| </l>

                    <l xml:id="SS.3.8.24">
                         tatra snigdhasvinnavāntaviriktāsthāpitānuvasitasirāviddhaiḥ parihartavyāni
                        --
                        krodhāyāsamaithunadivāsvapnavāgvyāyāmayānādhyayanasthānāsanacaṅkramaṇaśītavātātapaviruddhāsātmyājīrṇānyābalalābhāt,
                        māsam eke manyante | eteṣāṃ vistaram upariṣṭhād vakṣyāmaḥ ||24|| </l>

                    <l xml:id="SS.3.8.25">
                         sirāviṣāṇatumbais tu jalaukābhiḥ padais tathā |
                        <caesura/>
                         avagāḍhaṃ yathāpūrvaṃ nirharedduṣṭaśoṇitam ||25|| </l>

                    <l xml:id="SS.3.8.26">
                         avagāḍhe jalaukā syāt pracchannaṃ piṇḍite hitam |
                        <caesura/>
                         sirāṅgavyāpake rakte śṛṅgālābū tvaci sthite ||26|| </l>

                    <l xml:id="SS.3.8.trailer">
                         iti suśrutasaṃhitāyāṃ śārīrasthāne sirāvyadhavidhiśārīraṃ nāmāṣṭamo
                        'dhyāyaḥ ||8|| </l>
                </div>


                <div n="9" type="adhyāya">

                    <head>navamo 'dhyāyaḥ |</head>

                    <l xml:id="SS.3.9.1">
                         athāto dhamanīvyākaraṇaṃ śārīraṃ vyākhyāsyāmaḥ || </l>

                    <l xml:id="SS.3.9.2">
                         yathovāca bhagavān dhanvantariḥ || </l>

                    <l xml:id="SS.3.9.3">
                         caturviṃśatir dhamanyo nābhiprabhavā abhihitāḥ | tatra kecid āhuḥ ---
                        sirādhamanīsrotasāmavibhāgaḥ, sirāvikārā eva hi dhamanyaḥ srotāṃsi ceti |
                        tat tu na samyak, anyā eva hi dhamanyaḥ srotāṃsi ca sirābhyaḥ; kasmāt?
                        vyañjanānyatvān, mūlasanniyamāt, karmavaiśeṣyāt, āgamāc ca; kevalaṃ tu
                        parasparasannikarṣāt sadṛśāgamakarmatvāt saukṣmyāc ca vibhaktakarmaṇām apy
                        avibhāga iva karmasu bhavati ||3|| </l>

                    <l xml:id="SS.3.9.4">
                         tāsāṃ tu khalu nābhiprabhavāṇāṃ dhamanīnām ūrdhvagā daśa, daśa
                        cādhogāminyaḥ, catasras tiryaggāḥ ||4|| </l>

                    <l xml:id="SS.3.9.5">
                         ūrdhvagāḥ śabda<pc> </pc>sparśa<pc> </pc>rūpa<pc> </pc>rasa<pc
                            > </pc>gandha<pc> </pc>praśvāsocchvāsa<pc> </pc>jṛmbhita<pc
                            > </pc>kṣuddha<pc> </pc>sitakathita<pc> </pc>ruditādīn viśeṣān
                        abhivahantyaḥ śarīraṃ dhārayanti | tās tu hṛdayamabhiprapannāstridhā
                        jāyante, tāstriṃśat | tāsāṃ tu vātapittakaphaśoṇitarasān dve dve vahatas tā
                        daśa, śabdarūparasagandhānaṣṭābhir gṛhṇīte, dvābhyāṃ bhāṣate, dvābhyāṃ
                        ghoṣaṃ karoti, dvābhyāṃ svapiti, dvābhyāṃ pratibudhyate, dve cāśruvāhinyau,
                        dve stanyaṃ striyā vahataḥ stanasaṃśrite, te eva śukraṃ narasya
                        stanābhyāmabhivahataḥ, tāstvetāstriṃśat savibhāgā vyākhyātāḥ | etābhir
                        ūrdhvaṃ nābher udarapārśvapṛṣṭhoraḥskandhagrīvābāhavo dhāryante yāpyante ca
                        ||5||</l>

                    <l xml:id="SS.3.9.6.1">
                         bhavati cātra --- </l>

                    <l xml:id="SS.3.9.6">
                         ūrdhvaṅ gamās tu kurvanti karmāṇy etāni sarvaśaḥ
                        <caesura/>
                         adhogamās tu vakṣyāmi karma cāsāṃ yathāyatham ||6|| </l>

                    <l xml:id="SS.3.9.7">
                         adhogamās tu vātamūtrapurīṣaśukrārtavādīnyadho vahanti | tāstu
                        pittāśayamabhiprapannāstatrasthamevānnapānarasaṃ vipakvamauṣṇyādvivecayantyo
                        'bhivahantyaḥ śarīraṃ tarpayanti, arpayanti cordhvagānāṃ tiryaggāṇāṃ ca,
                        rasasthānaṃ cābhipūrayanti, mūtrapurīṣasvedāṃś ca vivecayanti;
                        āmapakvāśayāntare ca tridhā jāyante, tāstriṃśat; tāsāṃ tu
                        vātapittakaphaśoṇitarasān dve dve vahatastā daśa, dve
                        annavāhinyāvantrāśrite, toyavahe dve, mūtrabastimabhiprapanne mūtravahe dve,
                        śukravahe dve śukraprādurbhāvāya, dve visargāya, te eva raktamabhivahato
                        visṛjataś ca nārīṇāmārtavasaṃjñaṃ, dve varconirasanyau
                        sthūlāntrapratibaddhe, aṣṭāv anyās tiryaggāminīnāṃ dhamanīnāṃ
                        svedamarpayanti; tāstvetāstriṃśat savibhāgā vyākhyātāḥ | etābhir adhonābheḥ
                        pakvāśayakaṭīmūtrapurīṣagudabastimeḍhrasakthīni dhāryante yāpyante ca
                        ||7||</l>

                    <l xml:id="SS.3.9.8">
                         bhavati cātra --
                        <caesura/>
                         adhogamās tu kurvanti karmāṇy etāni sarvaśaḥ
                        <caesura/>
                         tiryaggāḥ saṃpravakṣyāmi karma cāsāṃ yathāyatham ||8|| </l>

                    <l xml:id="SS.3.9.9">
                         tiryaggāṇāṃ tu catasṛṇāṃ dhamanīnām ekaikā śatadhā sahasradhā cottarottaraṃ
                        vibhajyante, tāstv asaṅkhyeyāḥ, tābhir idaṃ śarīraṃ gavākṣitaṃ
                        vibaddhamātataṃ ca, tāsāṃ mukhāni romakūpapratibaddhāni, yaiḥ
                        svedamabhivahanti rasaṃ cābhitarpayanty antarbahiś ca , tair eva
                        cābhyaṅgapariṣekāvagāhālepanavīryāṇyantaḥśarīramabhipratipadyante tvaci
                        vipakvāni, tair eva ca sparśaṃ sukhamasukhaṃ vā gṛhṇīte, tāstvetāś catasro
                        dhamanyaḥ sarvāṅgagatāḥ savibhāgā vyākhyātāḥ ||9|| </l>

                    <l xml:id="SS.3.9.10">
                         yathā svabhāvataḥ khāni mṛṇāleṣu biseṣu ca |
                        <caesura/>
                         dhamanīnāṃ tathā khāni raso yair upacīyate ||10|| </l>

                    <l xml:id="SS.3.9.11">
                         pañcābhibhūtās tv atha pañcakṛtvaḥ
                        <caesura/>
                         pañcendriyaṃ pañcasu bhāvayanti |
                        <caesura/>
                         pañcendriyaṃ pañcasu bhāvayitvā
                        <caesura/>
                         pañcatvam āyānti vināśakāle ||11|| </l>

                    <l xml:id="SS.3.9.12">
                         ata ūrdhvaṃ srotasāṃ mūlaviddhalakṣaṇam upadekṣyāmaḥ | tāni tu
                        prāṇānnodakarasaraktamāṃsamedomūtrapurīṣaśukrārtavavahāni, yeṣv adhikāraḥ;
                        ekeṣāṃ bahūni; eteṣāṃ viśeṣā bahavaḥ | tatra prāṇavahe dve, tayor mūlaṃ
                        hṛdayaṃ rasavāhinyaś ca dhamanyaḥ, tatra
                        viddhasyākrośanavinamanamohanabhramaṇavepanāni maraṇaṃ vā bhavati; annavahe
                        dve, tayor mūlamāmāśayo 'nnavāhinyaś ca dhamanyaḥ, tatra viddhasyādhmānaṃ
                        śūlo 'nnadveṣaś chardiḥ pipāsāndhyaṃ maraṇaṃ ca; udakavahe dve, tayor mūlaṃ
                        tālu kloma ca, tatra viddhasya pipāsā sadyomaraṇaṃ ca; rasavahe dve, tayor
                        mūlaṃ hṛdayaṃ rasavāhinyaś ca dhamanyaḥ, tatra viddhasya
                        śoṣaḥprāṇavahaviddhavac ca maraṇaṃ talliṅgāni ca; raktavahe dve, tayor mūlaṃ
                        yakṛtplīhānau raktavāhinyaś ca dhamanyaḥ , tatra viddhasya śyāvāṅgatā jvaro
                        dāhaḥ pāṇḍutā śoṇitāgamanaṃ raktanetratā ca; māṃsavahe dve, tayor mūlaṃ
                        snāyutvacaṃ raktavahāś ca dhamanyaḥ, tatra viddhasya śvayathurmāṃsaśoṣaḥ
                        sirāgranthayo maraṇaṃ ca; medovahe dve, tayor mūlaṃ kaṭī vṛkkau ca, tatra
                        viddhasya svedāgamanaṃ snigdhāṅgatā tāluśoṣaḥ sthūlaśophatā pipāsā ca;
                        mūtravahe dve, tayor mūlaṃ bastir meḍhraṃ ca, tatra viddhasyānaddhabastitā
                        mūtranirodhaḥ stabdhameḍhratā ca; purīṣavahe dve, tayor mūlaṃ pakvāśayo
                        gudaṃ ca, tatra viddhasyānāho durgandhatā grathitāntratā ca; śukravahe dve,
                        tayor mūlaṃ stanau vṛṣaṇau ca, tatra viddhasya klībatā cirāt praseko
                        raktaśukratā ca ; ārtavahe dve, tayor mūlaṃ garbhāśaya ārtavavāhinyaś ca
                        dhamanyaḥ, tatra viddhāyā vandhyātvaṃ maithunāsahiṣṇutvam ārtavanāśaś ca;
                        sevanīcchedādrujāprādurbhāvaḥ; bastigudaviddhalakṣaṇaṃ prāguktam iti |
                        srotoviddhaṃ tu pratyākhyāyopacaret, uddhṛtaśalyaṃ tu kṣatavidhānenopacaret
                        ||12|| </l>

                    <l xml:id="SS.3.9.13">
                         bhavati cātra --
                        <caesura/>
                         mūlāt khādantaraṃ dehe prasṛtaṃ tvabhivāhi yat |
                        <caesura/>
                         strotas tad iti vijñeyaṃ sirādhamanivarjitam ||13|| </l>

                    <l xml:id="SS.3.9.trailer">
                         iti suśrutasaṃhitāyāṃ śārīrasthāne dhamanīvyākaraṇaśārīraṃ nāma navamo
                        'dhyāyaḥ ||9|| </l>
                </div>


                <div n="10" type="adhyāya">

                    <head>daśamo 'dhyāyaḥ |</head>


                    <l xml:id="SS.3.10.1">
                         athāto garbhiṇīvyākaraṇaṃ śārīraṃ vyākhyāsyāmaḥ || </l>

                    <l xml:id="SS.3.10.2">
                         yathovāca bhagavān dhanvantariḥ || </l>

                    <l xml:id="SS.3.10.3">
                         garbhiṇī prathamadivasāt prabhṛti nityaṃ prahṛṣṭā śucyalaṅkṛtā śuklavasanā
                        śāntimaṅgaladevatābrāhmaṇaguruparā ca bhavet, malinavikṛtahīnagātrāṇi na
                        spṛśet, durgandhadurdarśanāni pariharet, udvejanīyāś ca kathāḥ, śuṣkaṃ
                        paryuṣitaṃ kuthitaṃ klinnaṃ cānnaṃ nopabhuñjīta, bahirniṣkramaṇaṃ
                        śūnyāgāracaityaśmaśānavṛkṣāśrayān krodhamayaśaskarāṃś ca bhāvān uccair
                        bhāṣyādikaṃ ca parihared yāni ca garbhaṃ vyāpādayanti, na cābhīkṣṇaṃ
                        tailābhyaṅgotsādanādīni seveta, na cāyāsayeccharīraṃ, pūrvoktāni ca
                        pariharet, śayanāsanaṃ mṛdvāstaraṇaṃ nātyuccam apāśrayopetamasaṃbādhaṃ ca
                        vidadhyāt, hṛdyaṃ dravamadhuraprāyaṃ snigdhaṃ dīpanīyasaṃskṛtaṃ ca bhojanaṃ
                        bhojayet , sāmānyam etad āprasavāt ||3|| </l>

                    <l xml:id="SS.3.10.4">
                         viśeṣatas tu garbhiṇī prathamadvitīyatṛtīyamāseṣu
                        madhuraśītadravaprāyamāhāram upaseveta; viśeṣatas tu tṛtīye ṣaṣṭikaudanaṃ
                        payasā bhojayet , caturthe dadhnā, pañcame payasā, ṣaṣṭhe sarpiṣetyeke;
                        caturthe payonavanītasaṃsṛṣṭamāhārayejjāṅgalamāṃsasahitaṃ hṛdyamannaṃ ca
                        bhojayet , pañcame kṣīrasarpiḥsaṃsṛṣṭaṃ , ṣaṣṭhe śvadaṃṣṭrāsiddhasya sarpiṣo
                        mātrāṃ pāyayed yavāgūṃ vā, saptame sarpiḥ pṛthakparṇyādisiddham,
                        evamāpyāyate garbhaḥ; aṣṭame badarodakena
                        balātibalāśatapuṣpāpalalapayodadhimastutailalavaṇamadanaphalamadhughṛtamiśreṇāsthāpayet
                        purāṇapurīṣaśuddhyarthamanulomanārthaṃ ca vāyoḥ, tataḥ
                        payomadhurakaṣāyasiddhena tailenānuvāsayet, anulome hi vāyau sukhaṃ
                        prasūyate nirupadravā ca bhavati, ata ūrdhvaṃ snigdhābhir yavāgūbhir
                        jāṅgalarasaiścopakramedāprasavakālāt; evam upakrāntā snigdhā balavatī sukham
                        anupadravā prasūyate ||4|| </l>

                    <l xml:id="SS.3.10.5">
                         navame māsi sūtikāgāramenāṃ praveśayet praśaste tithyādau | tatrāriṣṭaṃ
                        brāhmaṇakṣatriyavaiśyaśūdrāṇāṃ śvetaraktapītakṛṣṇeṣu bhūmipradeśeṣu
                        bilvanyagrodhatindukabhallātakanirmitasarvāgāraṃ yathāsaṅkhyaṃ
                        tanmayaparyaṅkaṃ samupaliptabhittiṃ suvibhaktaparicchadaṃ prāgdvāraṃ
                        dakṣiṇadvāraṃ vāṣṭahastāyataṃ caturhastavistṛtaṃ rakṣāmaṅgalasaṃpannaṃ
                        vidheyam ||5|| </l>

                    <l xml:id="SS.3.10.6">
                         jāte hi śithile kukṣau mukte hṛdayabandhane |
                        <caesura/>
                         saśūle jaghane nārī jñeyā sā tu prajāyinī ||6|| </l>

                    <l xml:id="SS.3.10.7">
                         tatropasthitaprasavāyāḥ kaṭīpṛṣṭhaṃ prati samantād vedanā bhavaty abhīkṣṇaṃ
                        purīṣapravṛttirmūtraṃ prasicyate yonimukhāc chleṣmā ca ||7||</l>

                    <l xml:id="SS.3.10.8">
                         prajanayiṣyamāṇāṃ kṛtamaṅgalasvastivācanāṃ kumāraparivṛtāṃ
                        punnāmaphalahastāṃ svabhyaktāmuṣṇodakapariṣiktāmathaināṃ sambhṛtāṃ
                        yavāgūmākaṇṭhāt pāyayet, tataḥ kṛtopadhāne mṛduni vistīrṇe śayane
                        sthitāmābhugnasakthīmuttānāmaśaṅkanīyāś catasraḥ striyaḥ pariṇatavayasaḥ
                        prajananakuśalāḥ kartitanakhāḥ paricareyur iti ||8|| </l>

                    <l xml:id="SS.3.10.9">
                         athāsyā viśikhāntaram anulomam anusukhamabhyajyānubrūyāc caitām ekā ---
                        subhage pravāhasv eti, nacāprāptāvī pravāhasva, tato vimukte
                        garbhanāḍīprabandhe saśūleṣu śroṇivaṅkṣaṇabastiśiraḥsu ca pravāhethāḥ śanaiḥ
                        śanaiḥ, tato garbhanirgame pragāḍhaṃ, tato garbhe yonimukhaṃ prapanne
                        gāḍhataramāviśalyabhāvāt; akālapravāhaṇādbadhiraṃ mūkaṃ kubjaṃ
                        vyastahanumūrdhvābhighātinaṃ kāsaśvāsaśoṣopadrutaṃ vikaṭaṃ vā janayati ||9|| </l>

                    <l xml:id="SS.3.10.10">
                         tatra pratilomamanulomayet, prāñjalam ākarṣet ||10|| </l>

                    <l xml:id="SS.3.10.11">
                         garbhasaṅge tu yoniṃ dhūpayet kṛṣṇasarpanirmokeṇa piṇḍītakena vā,
                        badhnīyāddhiraṇyapuṣpīmūlaṃ hastapādayoḥ, dhārayet suvarcalāṃ viśalyāṃ vā
                        ||11|| </l>

                    <l xml:id="SS.3.10.12">
                         atha jātasyolbaṃ mukhaṃ ca saindhavasarpiṣā viśodhya, ghṛtāktaṃ mūrdhni
                        picuṃ dadyāt; tato nābhināḍīm aṣṭāṅgulam āyamya sūtreṇa baddhvā chedayet,
                        tatsūtraikadeśaṃ ca kumārasya grīvāyāṃ samyag badhnīyāt ||12|| </l>

                    <l xml:id="SS.3.10.13">
                         atha kumāraṃ śītābhir adbhir āśvāsya jātakarmaṇi kṛte
                        madhusarpiranantacūrṇamaṅgulyānāmikayā lehayet; tato balātailenābhyajya,
                        kṣīravṛkṣakaṣāyeṇa sarvagandhodakena vā rūpyahemaprataptena vā vāriṇā
                        snāpayed enaṃ kapitthapatrakaṣāyeṇa vā koṣṇena yathākālaṃ yathādoṣaṃ
                        yathāvibhavaṃ ca ||13|| </l>

                    <l xml:id="SS.3.10.14">
                         dhamanīnāṃ hṛdisthānāṃ vivṛtatvād anantaram |
                        <caesura/>
                         catūrātrāt trirātrād vā strīṇāṃ stanyaṃ pravartate ||14|| </l>

                    <l xml:id="SS.3.10.15">
                         tasmāt prathame 'hni madhusarpir anantamiśraṃ mantrapūtaṃ trikālaṃ pāyayet,
                        dvitīye lakṣmaṇāsiddhaṃ sarpiḥ, tṛtīye ca; tataḥ prāṅnivāritastanyaṃ
                        madhusarpiḥ svapāṇitalasaṃmitaṃ dvikālaṃ pāyayet ||15|| </l>

                    <l xml:id="SS.3.10.16">
                         atha sūtikāṃ balātailābhyaktāṃ vātaharauṣadhaniṣkvāthenopacaret |
                        saśeṣadoṣāṃ tu tadahaḥ pippalīpippalīmūlahastipippalīcitrakaśṛṅgaveracūrṇaṃ
                        guḍodakenoṣṇena pāyayet, evaṃ dvirātraṃ trirātraṃ vā kuryād āduṣṭaśoṇitāt |
                        viśuddhe tato vidārigandhādisiddhāṃ snehayavāgūṃ kṣīrayavāgūṃ vā pāyayet
                        trirātram | tato yavakolakulatthasiddhena jāṅgalarasena śālyodanaṃ bhojayed
                        balamagnibalaṃ cāvekṣya | anena vidhinādhyardhamāsam upasaṃskṛtā
                        vimuktāhārācārā vigatasūtikābhidhānā syāt, punar ārtavadarśanād ity eke
                        ||16|| </l>

                    <l xml:id="SS.3.10.17">
                         dhanvabhūmijātāṃ tu sūtikāṃ ghṛtatailayor anyatarasya mātrāṃ pāyayet
                        pippalyādikaṣāyānupānāṃ, snehanityā ca syāt trirātraṃ pañcarātraṃ vā
                        balavatī ; abalāṃ yavāgūṃ pāyayet trirātraṃ pañcarātraṃ vā | ata ūrdhvaṃ
                        snigdhenānnasaṃsargeṇopacaret ||17|| </l>

                    <l xml:id="SS.3.10.18">
                         prāyaśaś caināṃ prabhūtenoṣṇodakena pariṣiñcet, krodhāyāsamaithunādīṃś ca
                        pariharet ||18|| </l>

                    <l xml:id="SS.3.10.19">
                         mithyācārāt sūtikāyā yo vyādhir upajāyate |
                        <caesura/>
                         sa kṛcchrasādhyo 'sādhyo vā bhaved atyapatarpaṇāt ||19|| </l>

                    <l xml:id="SS.3.10.20">
                         tasmāt tāṃ deśakālau ca vyādhisātmyena karmaṇā |
                        <caesura/>
                         parīkṣyopacaren nityam evaṃ nātyayam āpnuyāt ||20||</l>

                    <l xml:id="SS.3.10.21">
                         athāparā 'patanty ānāhādhmānau kurute, tasmāt kaṇṭhamasyāḥ
                        keśaveṣṭitayāṅgulyā pramṛjet, kaṭukālābukṛtavedhanasarṣapasarpanirmokair vā
                        kaṭutailavimiśrairyonimukhaṃ dhūpayet, lāṅgalīmūlakalkena vāsyāḥ
                        pāṇipādatalam ālimpet, mūrdhni vāsyā mahāvṛkṣakṣīram anusecayet,
                        kuṣṭhalāṅgalīmūlakalkaṃ vā madyamūtrayor anyatareṇa pāyayet, śālamūlakalkaṃ
                        vā pippalyādiṃ vā madyena, siddhārthakakuṣṭhalāṅgalīmahāvṛkṣakṣīramiśreṇa
                        surāmaṇḍena vāsthāpayet, etair eva siddhena siddhārthakatailenottarabastiṃ
                        dadyāt, snigdhena vā kṛttanakhena hastenāpaharet ||21|| </l>

                    <l xml:id="SS.3.10.22">
                         prajātāyāś ca nāryā rūkṣaśarīrāyāstīkṣṇairaviśodhitaṃ raktaṃ vāyunā
                        taddeśagatenātisaṃruddhaṃ nābheradhaḥ pārśvayor bastau bastiśirasi vā
                        granthiṃ karoti; tataś ca nābhibastyudaraśūlāni bhavanti, sūcībhir iva
                        nistudyate bhidyate dīryata iva ca pakvāśayaḥ, samantādādhmānamudare
                        mūtrasaṅgaś ca bhavatīti makkallalakṣaṇam | tatra vīratarvādisiddhaṃ
                        jalamuṣakādipratīvāpaṃ pāyayet, yavakṣāracūrṇaṃ vā sukhodakena
                        pippalyādikvāthena vā, pippalyādicūrṇaṃ vā surāmaṇḍena, varuṇādikvāthaṃ vā
                        pañcakolailāpratīvāpaṃ, pṛthakparṇyādikvāthaṃ vā bhadradārumaricasaṃsṛṣṭaṃ,
                        purāṇaguḍaṃ vā trikaṭukacaturjātakakustumburumiśraṃ khādet, acchaṃ vā
                        pibedariṣṭam iti ||22|| </l>

                    <l xml:id="SS.3.10.23">
                         atha bālaṃ kṣaumaparivṛtaṃ kṣaumavastrāstṛtāyāṃ śayyāyāṃ śāyayet,
                            pīlu<pc> </pc>badarī<pc> </pc>nimba<pc> </pc>parūṣaka<pc> </pc>śākhābhiś
                        cainaṃ parivījayet, mūrdhni cāsyāharahastailapicumavacārayet, dhūpayeccainaṃ
                        rakṣoghnair dhūpaiḥ, rakṣoghnāni cāsya pāṇipādaśirogrīvāsv avasṛjet,
                        tilātasīsarṣapakaṇāṃś cātra prakiret, adhiṣṭhāne cāgniṃ prajvālayet,
                        vraṇitopāsanīyaṃ cāvekṣeta ||23|| </l>

                    <l xml:id="SS.3.10.24">
                         tato daśame 'hani mātāpitarau kṛtamaṅgalakautukau svastivācanaṃ kṛtvā nāma
                        kuryāt āṃ yadabhipretaṃ nakṣatranāma vā ||24|| </l>

                    <l xml:id="SS.3.10.25">
                         tato yathāvarṇaṃ dhātrīmupeyānmadhyamapramāṇāṃ madhyamavayaskā(sā)m arogāṃ
                        śīlavatīmacapalāmalolupāmakṛśāmasthūlāṃ
                        prasannakṣīrāmalambauṣṭhīmalambordhvastanīmavyaṅgāmavyasaninīṃ jīvadvatsāṃ
                        dogdhrīṃ vatsalāmakṣudrakarmiṇīṃ kule jātāmato bhūyiṣṭhaiś ca guṇairanvitāṃ
                        śmāmāmārogyabalavṛddhaye bālasya | tatrordhvastanī karālaṃ kuryāt ,
                        lambastanī nāsikāmukhaṃ chādayitvā maraṇam āpādayet | tataḥ praśastāyāṃ
                        tithau śiraḥsnātam ahatavāsasam udaṅmukhaṃ śiśum upaveśya dhātrīṃ prāṅmukhīṃ
                        copaveśya dakṣiṇaṃ stanaṃ dhautamīṣatparisrutamabhimantrya mantreṇānena
                        pāyayet ||25|| </l>

                    <l xml:id="SS.3.10.26">
                         ‘catvāraḥ sāgarāstubhyaṃ stanayoḥ kṣīravāhinaḥ |
                        <caesura/>
                         bhavantu subhage nityaṃ bālasya balavṛddhaye ||26||</l>

                    <l xml:id="SS.3.10.27">
                         payo 'mṛtarasaṃ pītvā kumāraste śubhānane |
                        <caesura/>
                         dīrghamāyuravāpnotu devāḥ prāśyāmṛtaṃ yathā ||27||</l>

                    <l xml:id="SS.3.10.28">
                         ato 'nyathā nānā stanyopayogasyāsātmyād vyādhijanma bhavati ||28|| </l>

                    <l xml:id="SS.3.10.29">
                         aparisrute 'pyatistabdhastanyapūrṇastanapānādutsuhitasrotasaḥ śiśoḥ
                        kāsaśvāsavamīprādurbhāvaḥ | tasmād evaṃvidhānāṃ stanyaṃ na pāyayet ||29|| </l>

                    <l xml:id="SS.3.10.30">
                         krodhaśokāvātsalyādibhiś ca striyāḥ stanyanāśo bhavati | athāsyāḥ
                        kṣīrajananārthaṃ saumanasyam utpādya
                        yavagodhūmaśāliṣaṣṭikamāṃsarasasurāsauvīrakapiṇyākalaśunamatsyakaśerukaśṛṅgāṭaka-
                        bisavidārikandamadhukaśatāvarīnālikālābūkālaśākaprabhṛtīni vidadhyāt ||30|| </l>

                    <l xml:id="SS.3.10.31">
                         athāsyāḥ stanyam apsu parīkṣeta; tac cecchītalam amalaṃ tanu śaṅkhāvabhāsam
                        apsu nyastam ekībhāvaṃ gacchaty aphenilam atantum annotplavate 'vasīdati vā
                        tac chuddham iti vidyāt, tena kumārasyārogyaṃ śarīropacayo balavṛddhiś ca
                        bhavati | na ca
                        kṣudhitaśokārtaśrāntapraduṣṭadhātugarbhiṇījvaritātikṣīṇātisthūlavidagdhabhaktaviruddhāhāratarpitāyāḥ
                        stanyaṃ pāyayet; nājīrṇauṣadhaṃ ca bālaṃ, doṣauṣadhamalānāṃ
                        tīvravegotpattibhayāt ||31|| </l>

                    <l xml:id="SS.3.10.32">
                         bhavanti cātra
                        <caesura/>
                         dhātryās tu gurubhir bhojyairviṣamairdoṣalais tathā |
                        <caesura/>
                         doṣā dehe prakupyanti tataḥ stanyaṃ praduṣyati ||32|| </l>

                    <l xml:id="SS.3.10.33">
                         mithyāhāravihāriṇyā duṣṭā vātādayaḥ striyāḥ |
                        <caesura/>
                         dūṣayanti payas tena śārīrā vyādhayaḥ śiśoḥ |
                        <caesura/>
                         bhavanti kuśalas tāṃś ca bhiṣak samyag vibhāvayet ||33|| </l>

                    <l xml:id="SS.3.10.34">
                         aṅgapratyaṅgadeśe tu rujā yatrāsya jāyate |
                        <caesura/>
                         muhur muhuḥ spṛśati taṃ spṛśyamāne ca roditi ||34|| </l>

                    <l xml:id="SS.3.10.35">
                         nimīlitākṣo mūrdhasthe śiro roge na dhārayet |
                        <caesura/>
                         bastis the mūtrasaṅgārto rujā tṛṣyati mūrcchati ||35|| </l>

                    <l xml:id="SS.3.10.36">
                         viṇmūtrasaṅgavaivarṇyacchardyādhmānāntrakūjanaiḥ |
                        <caesura/>
                         koṣṭhe doṣān vijānīyāt sarvatrasthāṃś ca rodanaiḥ ||36||</l>

                    <l xml:id="SS.3.10.37">
                         teṣu yathābhihitaṃ mṛdv acchedanīyam auṣadhaṃ mātrayā kṣīrapasya
                        kṣīrasarpiṣā saṃyuktaṃ vidadhyāt, dhātryāś ca kevalaṃ, kṣīrānnād asyātmani
                        dhātryāś ca pūrvavat, annādasya kaṣāyādīn ātmany eva na dhātryāḥ ||37|| </l>

                    <l xml:id="SS.3.10.38">
                         tatra māsādūrdhvaṃ kṣīrapāyāṅguliparvadvayagrahaṇasaṃmitāmauṣadhamātrāṃ
                        vidadhyāt, kolāsthisaṃmitāṃ kalkamātrāṃ kṣīrānnādāya, kolasaṃmitāmannādāyeti
                        ||38|| </l>

                    <l xml:id="SS.3.10.39">
                         yeṣāṃ gadānāṃ ye yogāḥ pravakṣyante 'gadaṅkarāḥ |
                        <caesura/>
                         teṣu tatkalkasaṃliptau pāyayeta śiśuṃ stanau ||39|| </l>

                    <l xml:id="SS.3.10.40">
                         ekaṃ dve trīṇi cāhāni vātapittakaphajvare |
                        <caesura/>
                         stanyapāyāhitaṃ sarpiritarābhyāṃ yathārthataḥ ||40|| </l>

                    <l xml:id="SS.3.10.41">
                         na ca tṛṣṇābhayādatra pāyayeta śiśuṃ stanau |
                        <caesura/>
                         virekabastivamanānyṛte kuryāc ca nātyayāt ||41||</l>

                    <l xml:id="SS.3.10.42">
                         mastuluṅgakṣayādyasya vāyustālvasthi nāmayet |
                        <caesura/>
                         tasya tṛḍdainyayuktasya sarpirmadhurakaiḥ śṛtam ||42|| </l>

                    <l xml:id="SS.3.10.43">
                         pānābhyañjanayor yojyaṃ śītāmbūdvejanaṃ tathā
                        <caesura/>
                         vātenādhmāpitāṃ nābhiṃ sarujāṃ tuṇḍisaṃjñitām ||43|| </l>

                    <l xml:id="SS.3.10.44">
                         mārutaghnaiḥ praśamayet snehasvedopanāhanaiḥ |
                        <caesura/>
                         gudapāke tu bālānāṃ pittaghnīṃ kārayet kriyām |
                        <caesura/>
                         rasāñjanaṃ viśeṣeṇa pānālepanayor hitam ||44||</l>

                    <l xml:id="SS.3.10.45">
                         kṣīrāhārāya sarpiḥ pāyayet
                        siddhārthakavacāmāṃsīpayasyāpāmārgaśatāvarīsārivābrāhmīpippalīharidrākuṣṭhasaindhavasiddhaṃ,
                        kṣīrānnādāya madhukavacāpippalīcitrakatriphalāsiddham, annādāya
                        dvipañcamūlīkṣīratagarabhadradārumaricamadhukaviḍaṅgadrākṣardhibrāhmīsiddhaṃ
                        ; tenārogyabalamedhāyūṃṣi śiśorbhavanti ||45|| </l>

                    <l xml:id="SS.3.10.46">
                         bālaṃ punargātrasukhaṃ gṛhṇīyāt, na cainaṃ tarjayet, sahasā na
                        pratibodhayed vitrāsabhayāt, sahasā nāpaharedutkṣipedvā vātādivighātabhayāt,
                        nopaveśayet kaubjyabhayāt, nityaṃ cainam anuvarteta priyaśatairajighāṃsuḥ;
                        evam avihatamanā hy abhivardhate nityam udagrasattvasaṃpanno nīrogaḥ
                        suprasannamanāś ca bhavati |
                        vātātapavidyutprabhāpādapalatāśūnyāgāranimnasthānagrahacchāyādibhyo
                        durgrahopasargataś ca bālaṃ rakṣet ||46|| </l>

                    <l xml:id="SS.3.10.47">
                         nāśucau visṛjed bālaṃ nākāśe viṣame na ca |
                        <caesura/>
                         noṣmamārutavarṣeṣu rajodhūmodakeṣu ca ||47||</l>

                    <l xml:id="SS.3.10.48">
                         kṣīrasātmyatayā kṣīramājaṃ gavyamathāpi vā |
                        <caesura/>
                         dadyād āstanyaparyāpter bālānāṃ vīkṣya mātrayā ||48|| </l>

                    <l xml:id="SS.3.10.49">
                         ṣaṇmāsaṃ cainamannaṃ prāśayel laghu hitaṃ ca ||49|| </l>

                    <l xml:id="SS.3.10.50">
                         nityam avarodharataś ca syāt kṛtarakṣa upasargabhayāt; prayatnataś ca
                        grahopasargebhyo rakṣyā bālā bhavanti ||50|| </l>

                    <l xml:id="SS.3.10.51">
                         atha kumāra udvijate trasyati roditi naṣṭasaṃjño bhavati nakhadaśanair
                        dhātrīmātmānaṃ ca pariṇudati dantān khādati kūjati jṛmbhate bhruvau
                        vikṣipatyūrdhvaṃ nirīkṣate phenamudvamati sandaṣṭauṣṭhaḥkrūro bhinnāmavarcā
                        dīnārtasvaro niśi jāgarti durbalo mlānāṅgo matsyacchucchrundarimatkuṇagandho
                        yathā purā dhātryāḥ stanyamabhilaṣati tathā nābhilaṣatīti sāmānyena
                        grahopasṛṣṭalakṣaṇamuktaṃ, <title ana="uttaratantra">vistareṇottare</title>
                        vakṣyāmaḥ ||51|| </l>

                    <l xml:id="SS.3.10.52">
                         śaktimantaṃ cainaṃ jñātvā yathāvarṇaṃ vidyāṃ grāhayet ||52|| </l>

                    <l xml:id="SS.3.10.53">
                         athāsmai pañcaviṃśativarṣāya
                                <choice><corr>ṣoḍaśa</corr><sic>ṣoḍaśadaśa</sic></choice>varṣāṃ
                        patnīm āvahet pitryadharmārthakāmaprajāḥ prāpsyatīti ||53|| </l>

                    <l xml:id="SS.3.10.54">
                         ūnaṣoḍaśavarṣāyām aprāptaḥ pañcaviṃśatim |
                        <caesura/>
                         yady ādhatte pumān garbhaṃ kukṣisthaḥ sa vipadyate ||54|| </l>

                    <l xml:id="SS.3.10.55">
                         jāto vā na ciraṃ jīvejjīvedvā durbalendriyaḥ |
                        <caesura/>
                         tasmād atyantabālāyāṃ garbhādhānaṃ na kārayet ||55||</l>

                    <l xml:id="SS.3.10.56">
                         ativṛddhāyāṃ dīrgharogiṇyāmanyena vā vikāreṇopasṛṣṭāyāṃ garbhādhānaṃ naiva
                        kurvīta | puruṣasyāpy evaṃvidhasya ta eva doṣāḥ saṃbhavanti ||56|| </l>

                    <l xml:id="SS.3.10.57">
                         tatra pūrvoktaiḥ kāraṇaiḥ patiṣyati garbhe
                        garbhāśayakaṭīvaṅkṣaṇabastiśūlāni raktadarśanaṃ ca | tatra śītaiḥ
                        pariṣekāvagāhapradehādibhir upacarejjīvanīyaśṛtakṣīrapānaiś ca |
                        garbhasphuraṇe muhurmuhustatsandhāraṇārthaṃ kṣīramutpalādisiddhaṃ pāyayet |
                        prasraṃsamāne sadāhapārśvapṛṣṭhaśūlāsṛgdarānāhamūtrasaṅgāḥ, sthānāt sthānaṃ
                        ca prakrāmati garbhe koṣṭhe saṃrambhaḥ, tatra snigdhaśītāḥ kriyāḥ |
                        vedanāyāṃ mahāsahākṣudrasahāmadhukaśvadaṃṣṭrākaṇṭakārikāsiddhaṃ payaḥ
                        śarkarākṣaudramiśraṃ pāyayet; mūtrasaṅge darbhādisiddham; ānāhe
                        hiṅgusauvarcalalaśunavacāsiddham | atyarthaṃ sravati rakte
                        koṣṭhāgārikāgāramṛtpiṇḍasamaṅgādhātakīkusumanavamālikāgairikasarjarasarasāñjanacūrṇaṃ
                        madhunāvalihyāt, yathālābhaṃ nyagrodhāditvakpravālakalkaṃ vā payasā pāyayet,
                        utpalādikalkaṃ vā kaśeruśṛṅgāṭakaśālūkakalkaṃ vā śṛtena payasā,
                        udumbaraphalaudakakandakvāthena vā śarkarāmadhumadhureṇa śālipiṣṭaṃ;
                        nyagrodhādisvarasaparipītaṃ vā vastrāvayavaṃ yonyāṃ dhārayet |
                        athādṛṣṭaśoṇitavedanāyāṃ madhukadevadārumañjiṣṭhāpayasyāsiddhaṃ payaḥ
                        pāyayet, tadevāśmantakaśatāvarīpayasyāsiddhaṃ vidārigandhādisiddhaṃ vā,
                        bṛhatīdvayotpalaśatāvarīsārivāpayasyāmadhukasiddhaṃ vā; evam upakrāntāyā
                        upāvartante rujo garbhaś cāpy āyate | vyavasthite ca garbhe
                        gavyenodumbaraśalāṭusiddhena payasā bhojayet | atīte lavaṇasnehavarjyābhir
                        yavāgūbhir uddālakādīnāṃ pācanīyopasaṃskṛtābhir upakrameta yāvanto māsā
                        garbhasya tāvantyahāni | bastyudaraśūleṣu purāṇaguḍaṃ dīpanīyasaṃyuktaṃ
                        pāyayed ariṣṭaṃ vā | vātopadravagṛhītatvāt srotasāṃ līyate garbhaḥ, so
                        'tikālamavatiṣṭhamāno vyāpadyate, tāṃ mṛdunā snehādikrameṇopacaret,
                        utkrośarasasaṃsiddhāmanalpasnehāṃ yavāgūṃ pāyayet,
                        māṣatilabilvaśalāṭusiddhān vā kulmāṣān bhakṣayen madhumādhvīkaṃ cānupibet
                        saptarātram | kālātītasthāyini garbhe viśeṣataḥ sadhānyamudūkhala
                        musalenābhihanyād viṣame vā yān āsane seveta | vātābhipanna eva śuṣyati
                        garbhaḥ, sa mātuḥ kukṣiṃ na pūrayati mandaṃ spandate ca, taṃ bṛṃhaṇīyaiḥ
                        payo bhir māṃsarasaiś copacaret | śukraśoṇitaṃ vāyunābhiprapannam
                        avakrāntajīvam ādhmāpayaty udaraṃ, taṃ kadācid yadṛcchayopaśāntaṃ
                        naigameṣāpahṛtam iti bhāṣante, tam eva kadācit pralīyamānaṃ nāgodaram ity
                        āhuḥ; tatrāpi līnavat pratīkāraḥ ||57|| </l>

                    <l xml:id="SS.3.10.58">
                         ata ūrdhvaṃ māsānumāsikaṃ vakṣyāmaḥ ||58|| </l>


                    <l xml:id="SS.3.10.59">
                         madhukaṃ śākabījaṃ ca payasyā suradāru ca |
                        <caesura/>
                         aśmantakas tilāḥ kṛṣṇāstāmravallī śatāvarī ||59|| </l>

                    <l xml:id="SS.3.10.60">
                         vṛkṣādanī payasyā ca latā sotpalasārivā |
                        <caesura/>
                         anantā sārivā rāsnā padmā madhukam eva ca ||60||</l>

                    <l xml:id="SS.3.10.61">
                         bṛhatyau kāśmarī cāpi kṣīriśuṅgās tvaco ghṛtam |
                        <caesura/>
                         pṛśniparṇī balā śigruḥ śvadaṃṣṭrā madhuparṇikā ||61|| </l>

                    <l xml:id="SS.3.10.62">
                         śṛṅgāṭakaṃ bisaṃ drākṣā kaśeru madhukaṃ sitā |
                        <caesura/>
                         vatsaite sapta yogāḥ syurardhaślokasamāpanāḥ |
                        <caesura/>
                         yathāsaṃkhyaṃ prayoktavyā garbhasrāve payoyutāḥ ||62|| </l>

                    <l xml:id="SS.3.10.63">
                         kapitthabṛhatībilvapaṭolekṣunidigdhikā |
                        <caesura/>
                         mūlāni kṣīrasiddhāni pāyayed bhiṣagaṣṭame ||63|| </l>

                    <l xml:id="SS.3.10.64">
                         navame madhukānantāpayasyāsārivāḥ pibet |
                        <caesura/>
                         kṣīraṃ śuṇṭhīpayasyābhyāṃ siddhaṃ syād daśame hitam ||64||</l>

                    <l xml:id="SS.3.10.65">
                         sakṣīrā vā hitā śuṇṭhī madhukaṃ suradāru ca |
                        <caesura/>
                         evam āpyāyate garbhas tīvrā ruk copaśāmyati ||65||</l>

                    <l xml:id="SS.3.10.66">
                         nivṛttaprasavāyās tu punaḥ ṣaḍbhyo varṣebhya ūrdhvaṃ prasavam ānāyā nāryāḥ
                        kumāro 'lpāyur bhavati ||66|| </l>

                    <l xml:id="SS.3.10.67">
                         atha garbhiṇīṃ vyādhyutpattāv atyaye chardayen
                        madhurāmlenānnopahitenānulomayec ca, saṃśamanīyaṃ ca mṛdu vidadhyād
                        annapānayoḥ, aśnīyāc ca mṛduvīryaṃ madhuraprāyaṃ garbhāviruddhaṃ ca,
                        garbhāviruddhāś ca kriyā yathāyogaṃ vidadhīta mṛduprāyāḥ ||67|| </l>

                    <l xml:id="SS.3.10.68">
                         sauvarṇaṃ sukṛtaṃ cūrṇaṃ kuṣṭhaṃ madhu ghṛtaṃ vacā |
                        <caesura/>
                         matsyākṣakaḥ śaṅkhapuṣpī madhu sarpiḥ sakāñcanam ||68|| </l>

                    <l xml:id="SS.3.10.69">
                         arkapuṣpī madhu ghṛtaṃ cūrṇitaṃ kanakaṃ vacā |
                        <caesura/>
                         hemacūrṇāni kaiḍaryaḥ śvetā dūrvā ghṛtaṃ madhu ||69||</l>

                    <l xml:id="SS.3.10.70">
                         catvāro 'bhihitāḥ prāśāḥ ślokārdheṣu caturṣv api |
                        <caesura/>
                         kumārāṇāṃ vapur medhā balabuddhivivardhanāḥ ||70|| </l>

                    <l xml:id="SS.3.10.trailer">
                         iti suśrutasaṃhitāyāṃ śārīrasthāne garbhiṇīvyākaraṇaṃ śārīraṃ nāma daśamo
                        'dhyāyaḥ ||10|| </l>

                    <l xml:id="SS.3.trailer"> iti bhagavatā śrīdhanvantariṇopadiṣṭāyāṃ tacchiṣyeṇa
                        maharṣiṇā suśrutena viracitāyāṃ suśrutasaṃhitāyāṃ tṛtīyaṃ śārīrasthānaṃ
                        samāptam |</l>
                </div>

            </div>
        </body>
    </text>
</TEI>
